bağımlı değişken bulunduğu zaman bu tür varyans analizi kullanılır. Varyans analizi içinde sabit etkiler modeli, bir deneylem içinde deneycinin deney örneklem elemanlarına yanıt değişkeni değerlerinin birkaç değişik sağlanım uyguladığı zaman değişip değişmediğini incelemek istediği hallere tatbik edilir. Bu modeller deneyciye sağlanımın tüm anakütle içinde ortaya çıkarabileceği yanıt değişken değerlerinin açıklığını kestirim yapma imkâni sağlar. Rastgele etkiler modelleri, sağlanımlar sabit olmadıkları hallerde kullanılırlar. Bu (faktör seviyeleri adı ile de bilinen) değişik sağlanımlar daha büyük bir anakütleden örneklem ile bulunmaları halidir. Sağlanımları kendileri rassal değişken olmaları nedeniyle, sabit etkiler modelinden daha değişik bazı varsayımların ve sağlanımların karşılaştırılmaları gerekmektedir. Rastgele etkiler modelerinin veya karışık etki modellerinin çoğunda iyi belirenmiş örneklemi alınmış faktörleri ilgilendiren çıkarımsal istatistik analizlerle ilgili değildir. Bunu bir orneğinle açıklamak şöyle yapilabilir: Aynı mali üretmek için çok değişik makinaların kullanıldığı bir sanayi birimi ele alınsın. Bu işletmeyi inceleyen istatisikçi üç değişik makinenin birbirleri ile karşılaştırılması ile ilgilenmesi uygulanabilen pratik bir problem degildir. Buna karşılık "tüm" makinalar hakkında, tüm ortalama üretkenlik ve değişik makinelerde üretkenliğin yayılımı hakkında çıkarımsal istatistik analizi sınamalar arastirmaciyi ilgilendiren bir sorun olabilir. Bazı istatistikçiler verilerin normallikten ayrılması halinde varyans analizinin esası olan F-sınaması'nın güvenilmez olacağını bildirmektedir . Diğer istatistikçiler ise F-sınamasının "güçlü olduğunu", yani normal olmamakdan fazla etkilenmediğini savunmaktadırlar. Bu ortak varsayımlar yanında sabit etki modelleri için hataların bağımsız ve aynı şekilde normal dağılım gösterdikleri de, yani olduğu varsayılmaktadır. Varyans analizi için kullanılan rastgele etki modelleri ve karışık etki modelleri için hataların ortalama ve varyansi için daha karmaşık varsayımlar gerekmektedir çünkü faktörler kendilerine özel dağılımlardan ortaya çıkartılabilirler. Varyans analizinde temel yöntem, toplam kareler toplamını modelde kullanılan etkilere uygun olan parçalara bölmektir. Bu yönteme aşağıda verilen örnek tek bir sağlatımın değişik seviyelere uygulanması halidir. Örnek olarak tek bir sağlatımın değişik seviyeler uygulanması sonucu ortaya çıkan toplam kareler toplamı şu parçalara bölünür: Serbestlik dereceleri de aynı şekilde parçalara bölünmektedir ve her ilgili parçanın bir ki-kare dağılımı gösterdiği belirlenmektedir. Toplam sapmanın parçalarının karşılaştırılması için F-sınaması uygulanır. Tek yönlü veya tek faktörlü varyans analizi için istatistik anlamlılığın sınanması, F-sınama istatistiği olan şu ifade ile "I-1" ve "n" serbestlik derecelerinde F-dağılımı ifadesini karşılaştırmak suretiyle gerçekleştirilir. F-dağılımı kullanmak doğal bir uygulamadır, çünkü sınama istatistiği her biri ki-kare dağılımı gösteren iki kareler toplamları ortalamasının bir diğerine bölümüne eşittir. Britanya Virjin Adaları Britanya Virjin Adaları, Karayiplerde bulunan Birleşik Krallık'a bağlı adalar topluluğudur. Virjin Takımadaları'nda, Amerikan ve İspanyol Virjin Adalarının dışında kalan adalar topluluğudur. Başkenti Road Town olan İngiliz Virjin Adaları, toplamda Tortola, Virgin Gorda, Anegada ve Jost Van Dyke gibi yerleşimin olduğu dört büyük ve irili ufaklı yaklaşık elli adacıktan meydana gelmektedir. Bu dört büyük ada dışında yaklaşık on beş adada da küçük yerleşimler görülebilmektedir. İngiliz Virjin Adaları'na bağlı en büyük ada başkent Road Town'ın da bulunduğu Tortola adasıdır. Virgin Adaları ilk kayıtlara göre MÖ 100 yıllarında, Arawak toplumunun üzerinde yaşadığı toprak parçalarıydı. 15. yüzyıla gelindiğinde Karayip Denizi'ne adına veren Karib halkı adaya gelerek yerleşim yerleri kurmaya başladı. Adanın varlığını fark eden ilk Avrupalı 1493 yılında ikinci Amerika Seferine çıkan Kristof Kolomb oldu. Kolomb görmüş olduğu bu adalara "Santa Ursula y las Once Mil Vírgenes" yani Azize Ursula'nın 11000 bakiresi adını verdi. İspanyol İmparatorluğu önceleri bu adanın varlığını pek önemsemediysede, Karayipli korsanların uğrak yeri haline gelen bu adayı kontrol altına almak bölge için hayati önem teşkil etmekteydi. Bu sebeple, 16 yy.'da Virgin Adaları İspanyol İmparatorluğu topraklarına katıldı. İspanyollar dışında İngilizler, Fransızlar, Hollandalılar ve Danimarkalılar da adalar topluluğunun diğer adalarını kontrolleri altına alarak yerleşim yerleri kurmaya başladılar. İngiliz Virjin Adaları önceleri stratejik amaçlı kullanıldıysa da, bölgede yetişen şeker kamışı nedeniyle önemini ekonomik alanda geliştirdi. O dönemde Birleşik Krallık'ın en önemli dış ticaret ürünü haline gelen şeker kamışı tarlalarında Afrika'dan bölgeye getirilen köleler çalıştırıldı. 1917 yılında Amerika Birleşik Devletleri'nin 25 milyon dolar karşılığında Danimarka'dan satın aldığı St. John, St. Croix ve St. Thomas adaları sonradan Amerikan Virjin Adaları olarak anılmaya başlandı. İngiliz Virjin Adaları'nın ekonomisi genel olarak turizme dayanmaktadır. Ekvatoral bölgede olması nedeniyle ülke yıl boyu turist çekmektedir. Bunun yanında küçük çaplı tropikal meyve ihracatları da ülkenin ekonomisine katkı sağlayan etkenlerdendir. İngiliz Virjin Adaları, kuzeyinde Atlantik, güneyinde Karayip Denizi ile çevrili yaklaşık elli adadan oluşmaktadır. Adalardan en büyüğü 20 km'ye 5 km kıyı şeridi ölçülerine sahip olan Tortola adasıdır. İngiliz Virjin Adaları, Birleşik Krallık tarafından atanan Genel Vali tarafından yönetilir. İngiltere Hükümeti'nin almış olduğu karar sonucu kraliçeye tavsiye etmiş olduğu vali adayı saray tarafından onaylandıktan sonra göreve başlar. 2003 yılında alınan verilere göre ülke nüfusu 21,700 civarındadır. İngiliz Virjin Adaları'nda nüfusun %83'lık kısmını kölelik sona erdikten sonra bu topraklarda kalan zenciler, %7'sini Birleşik Krallık vatandaşları ve diğer Avrupalılar ve son olarak %10'luk kısmını ise bölge yerlileri oluşturmaktadır. Ülke nüfusunun %86'lık bölümü Protestan kalan kısmı ise diğer dinlere mensup kişilerdir. Robert Koch Heinrich Hermann Robert Koch (d. 11 Aralık 1843 - ö. 27 Mayıs 1910), Alman hekim. Antraks basili (1877), tüberküloz basili (1882) ve kolera basili'nin (1883) keşfi ve Koch postülatlarını geliştirmesiyle ünlenmiştir. Tüberküloz konusundaki keşifleri nedeniyle 1905 yılında Nobel Tıp veya Fizyoloji Ödülünü almıştır. Bakteriyolojinin kurucularından biri olarak görülür. Koch Clausthal, Almanya'da doğmuştur. Göttingen Üniversitesi'nde tıp eğitimi almış, 1866 yılında mezun olmuştur. Daha sonra Frank-Prusya Savaşı'nda görev almış ve "Wollstein"'de önemli bir tıbbi görevli olmuştur. Çok sınırlı kaynaklarla çalışmış olsa da, bakteriyolojinin kurucularından olmuştur. Casimir Davaine antraks (şarbon) basilinin inekler arasında doğrudan aktarıldığını ortaya çıkardıktan sonra Koch antraksı daha yakından incelemeye başlamıştır. Bulduğu metotlarla kan örneklerinden basili arıtıp saf kültürler büyütmeyi başardı. Bu çalışması sonucu şarbonun bir konakçı canlı olmadan uzun süre dışarıda yaşayamadığını fakat oluşturduğu endosporların uzun süre varlıklarını sürdürdüğünü buldu. Toprağa karışan bu endosporlar açıklanamayan ani şarbon salgınlarının nedeniydi. Koch buluşlarını 1876'da yayımladı ve 1880'de Berlin'deki Emperyal Sağlık Bürosu'nda bir iş ile ödüllendirildi. 1881'de ateş kullanarak cerrahi aletlerin sterilize edilmesini teşvik etti. Berlin'de daha önce kullandığı metotları geliştirdi. Onun geliştirdiği yöntemler bugün hâlâ kullanılmaktadır. Bu yöntemlerin yardımıyla tüberküloza neden olan bakteriyi ("Mycobacterium tuberculosis") 1882'de keşfetmiştir. 19. yüzyılın ortalarında tüberküloz her yedi ölümden birinin sorumlusu olan çok ölümcül ve önemli bir hastalıktı. Bu nedenle Koch'un o dönemde yaptığı keşif cidden çok önemlidir ve onu bakteriyolojik araştırma konusunda ünlü Louis Pasteur ile denk kılmıştır. 1883'te Koch bir Fransız araştırma ekibiyle birlikte İskenderiye, Mısır'da kolera üzerine çalışmıştır. Koch koleraya neden olan vibrio bakteriyi saptamış olsa da deneylerle bunu kanıtlamayı becerememiştir. Bakteri daha önce İtalyan anatomist Filippo Pacini tarafından 1854'te izole edilebilmişti fakat bu çalışma o dönemler miasma teorisinin revaçta olması sebebiyle önemsenmemiştir. Koch Pacini'nin çalışmalarından habersizdir ve bağımsız bir keşif yaptı ve sahip olduğu ün ve önem nedeniyle bu buluş kısa sürede yayılmıştır. Yine de bakteri 1965'te resmen "Vibrio cholerae Pacini 1854" olarak yeniden adlandırılmıştır. 1885'te Koch Berlin Üniversitesinde hijyen profesörü olmuş, daha sonra 1891'de yeni kurulmuş olan Bulaşıcı Hastalıklar Enstitüsü'nün yöneticisi olmuştur. Bu görevden 1904'te istifa etmiş ve dünyayı dolaşarak, Güney Afrika, Hindistan ve Cava'daki hastalıkları incelemiştir. Ona Nobel Ödülü kazandıran tüberküloz çalışmaları kadar önemli olan bir buluşu da Koch postülatlarıdır. Bu postülatlar bir organizmanın bir hastalığın nedeni olup olmadığı konusundadır. Postülatlara göre "bir organizma bir hastalığın nedeni ise"; Her ne kadar öğrencileri onun metotlarıyla difteri, tifo, pnömoni (zatürre), gonore (belsoğukluğu), serebrospinal menenjit, lepra (cüzzam), tetanos ve frengi hastalıklarından sorumlu organizmaları bulmuş olsalar da, özellikle de tüberkülozu iyileştireceğini düşündüğü etkisiz "tüberkülin" fiyaskosuyla, Koch'un araştırmalarının kalitesi düşmüştür. Baden-Baden, Almanya'da 27 Mayıs 1910'da ölmüştür. Tarım ekonomisi bölümü Tarım Ekonomisi Bölümü genel olarak, tarım sektöründeki kamu kuruluşlarının ve özellikle özel kuruluşların tarımın ekonomik ve sosyal konularıyla ilgili çalışma alanlarında hizmet verecek Ziraat Mühendislerini yetiştirmek amacıyla faaliyette bulunmaktadır. Bölümde ülke tarımının üretim, ürün işleme tesislerinin yönetim ve organizasyonu, pazarlama, dış ticaret, finansman, örgütlenme, tarımda çalışanların yaşam koşulları, sosyal politika, uluslararası mali ve ekonomik organizasyonlar, vs. konularda araştırmalar ve projeler yürütülmektedir. Hızlı yazı okuma tekniği Hızlı yazı okuma tekniği, kitap ve benzeri uzun metinleri daha kısa bir süre içerisinde anlaşılabilir olarak içinden okumasını sağlayan yöntemdir. Hızlı okuma teknikleri bir kişinin okuma amacına ve okuyacağı metnin içeriğine göre okuma hızını ve anlama oranını ayarlayabilmesidir. Hızlı okuma tekniklerinin gelişmesi için gözlerin çeviklik kazanması, görme alanının genişlemesi gerekir. Özellikle sınavlar, üniversite gibi hayati seçimlerin yapılacağı sınavlarda doğru düşünmek için saniyelerin bile çok önemi vardır. Öğrenci adayına tanınan sınav sürecinin daha verimli geçmesi için başvurulan ve deneyenlerin başarılı olduğuna inanılan bir tekniktir. Anlayarak hızlı okumak için, konsantrasyonun da artırılması gerekmektedir. Yüksek bir konsantrasyon sağlamadan yapılan hızlı okumanın hiçbir anlamı yoktur. Konsantrasyonu temel olarak etkileyen dört önemli faktör vardır. Bu faktörler: Cennet OÄŸuz Cennet Oğuz, Türk tarım ekonomisti, Selçuk Üniversitesi Ziraat Fakültesi Tarım Ekonomisi Bölüm Başkanıdır. 1985 yılında Çukurova Üniversitesi Ziraat Fakültesi Tarım ekonomisi bölümü'nden mezun oldu. 1987 yılında yine aynı üniversitede yüksek lisansını, 1991'de doktorasını tamamladı. Selçuk Üniversitesi'ne yardımcı doçent doktor olarak atandı. 12 Mayıs 2003 tarihinde profesör oldu. Meslek ortaklarıyla halkın tarım ekonomisi hakkında bilgilenmesi için sayısız makaleye imza atmıştır. Cemal Taluğ Cemal Taluğ, Prof.Dr. (d. 4 Şubat 1948, Ödemiş, İzmir), Ziraat mühendisi, Akademisyen, Üniversite idarecisi; Ankara Üniversitesi eski rektörü. İzmir’in Ödemiş ilçesinde 1948 yılında doğdu. İlk ve orta öğrenimini Ankara’da tamamladı. Ankara Üniversitesi Ziraat Fakültesini bitirdi ve 1971 yılında bu fakültenin Tarımsal Yayım ve Haberleşme Kürsüsüne asistan olarak girdi. 1975 yılında “tarımda yeniliklerin yayılması ve benimsenmesi” konulu çalışmasıyla doktorasını tamamladı, 1983 yılında üniversite doçenti unvanı aldı. 1986–1989 yılları arasında Uluslararası Kuru Tarım Araştırmaları Merkezi (ICARDA) tarafından Pakistan’da yürütülen MART / AZR projesinde uluslararası uzman araştırmacı olarak çalıştı. Birleşmiş Milletler'in Gıda ve Tarım Örgütünün çeşitli projelerinde ve çalıştaylarında danışman olarak yer aldı. 1989 yılı sonunda, yeniden, Ankara Üniversitesi Ziraat Fakültesi Tarım Ekonomisi Bölümüne öğretim görevlisi kadrosuyla döndü ve 1990 yılında profesörlüğe atandı. 1994 – 1996 yılları arasında Ankara Üniversitesi Dış İlişkiler Koordinatörü olarak görev yaptı. 1997–2000 yılları arasında ise Ankara Üniversitesi Rektör Yardımcılığı, 2004-2008 yılları arasında da Ziraat Fakültesi Dekanlık görevini yürüttü. Kama Sutra Kama Sutra (Sanskritçe'de : कामसूत्र ), Hint lisanında iki ayrı kelimedir: "kama," zevk demektir, "sutra" ise kitap anlamına gelir. İki kelime birleşince "zevkin kitabı" anlamına gelmektedir. Kimilerine göre, Hindistan kökenli bir yaşam tarzıdır. Kimilerine göre ise sadece cinsel birleşme yoludur. Sadece bir cinsel eylem olarak nitelendirilen “kama sutra” eşleşme ve beraberlik yöntemi olarak kullanılmaktadır. Bir tür yaşama sanatı olarak varsayılmıştır. Bu öğretinin amaçları arasında kadın, erkek, çiftler arası denge, yaşamı sevdirmeyi amaçlayan düşünceler olmaktadır. Buna ek olarak cinsel açlığın giderilmesi konusunda kullanılabileceği görüşü de vardır. Ama genel olarak bunu sadece cinsel eylem olarak görenlerin sayısı daha yüksektir. Kama sutra pozisyonları çiftleri zevkin doruklarına çıkartır. Dizanteri Dizanteri, insanda sık ve kanlı ishal, genellikle şiddetli karın ağrısı, gerekmediği halde dışkılama isteği duyma, bağırsak yaraları, hayvanda makattan kan ya da kanlı dışkı gelmesi gibi belirtiler gösteren hastalıklara verilen ad. Patolojik dizanteri belirtileri amipli dizenteride, basili dizanteride ve kanamalı rektokolitte görülür. Sıcak ülkelerde çok sık olarak görülen yerleşik bir hastalıktır. Bazen nedeni bilinmeyen akut bir nöbetle başlar. Tedavi edilmezse süreğenleşebilir. Başlıca karmaşası karaciğer apsesidir, ama başka organlarda da apse yapabilir. Teşhis taze dışkının incelenmesiyle konur: muayene sonucunda minuta, hatta hemotofaj biçiminde dizanteri amibi ("Entamoeba histolytica") bulunur. Bağırsak ambiazı, gerekirse bir antibiyotik (tetrasiklin, spiramisin veya paromomisin) eklenerek metronidazol ile yapılır. Shigella cinsinden olan Shigella dysenteriae bakterisinin nedeniyle oluşur. Shigella dysenteriae ekzotoksini ishale neden olur. Dışkı yayılmasını kolaylaştıran kötü sağlık koşulları yüzünden gelişmekte olan ülkelerde sık sık görülür. Kolistin ya da trimetoprim-sulfametoksazol içeren bir antibiyotik tedavisi iyileşmeyi hızlandırır. Sığır ve domuz vebası, şarbon, leptospiroz, salmonelloz, geviş getirenlerde bağırsak zehirlenmeleri. Asalakların yol açtığı dizanterilerin en çok görülenleri köpekte ankilostomiyaz, geviş getirenlerde koksidiyozlardır. Maden ya da bitki zehirlenmelerinin birçoğu da (cıva, kuduzböceği, sultanotu, sütleğen, kartallı eğrelti, acı çiğdem vb.) dizanteri belirtisi yaratır. Evanjelizm Evanjelizm, genel anlamıyla inciller hakkında vaaz vermektir. İsa üzerinde yoğunlaşan bu vaazların amacı Hristiyan olmayanları bu dine davet etmektir. Matta, Markos, Luka ve Yuhanna tarafından yazılmış dört kanonik incilin her birine "Evanjel" denir. Yunanca "iyi haber" ya da "genel olarak kabul edilen gerçek" anlamına gelen "evangelion" dan gelmektedir. Bu kelimeden türetilerek, incil yazarlarına "Dört Evanjelist" denmiştir. Evanjelizm sözcüğü Kitab-ı Mukaddes'e dönmek veya yönelmek anlamına gelir. Evanjelist ve Evanjelik kelimeleri farklı anlamlara gelmektedir. Evanjelist sözcüğü en basit anlamıyla "Hristiyanlık bildirisini vaaz eden, yayan kişi" anlamına gelir. Evanjelik sözcüğü ise daha çok Protestan Kilisesi'nin muhafazakâr kesimini nitelemek için kullanılır. Evanjelikler, ABD'yi kuran ve tutuculuğuyla bilinen Protestan mezhebi Puritenler'in devamıdır. Evanjelizm merkezli bu akımın mensuplarına ve zamanla liberal Protestanlar haricindeki tüm Protestanlar'a Evanjelik denmeye başlanmıştır (20. yüzyılın sonları, 21. yüzyılın başı). Ayrıca Martin Luther, reformları esnasında kurduğu kilise hareketi için bu ismi kullanmıştır. Bu nedenle Kıta Avrupası'nda Evanjelik sözcüğü, Protestan veya Lutherci olarak algılanır. Evanjelizmin temelleri İngiliz George Whitefield (1715-1770), Methodizm'in kurucusu John Wesley (1703-1791) ve Amerikalı filozof ve teolog Jonathan Edwards (1703-1785) tarafından atılmıştır. Bu üç kişi Amerika'nın en büyük Protestan mezhebi olan Baptistlerin ve Metodistlerin oluşumunun temel taşlarıdırlar. Amerika Birleşik Devletleri'nde 1820'lerde genelde Hristiyanlık inancı için kullanılan Evanjelizm 19. yüzyıldan itibaren iki ayrı koldan ilerlemeye başlamıştır. Charles G. Finney ile Amerikan halkının dönüşümünün sağlanması ile devrimcilik anlamı kazanmış diğer taraftan Playmouth Kardeşliği hareketinin kurucusu John Nelson Darby'nin öncülüğünde radikal bir dini yorumu temsil etmeye başlamıştır. Bugünkü Evanjelizm Amerika'daki Hristiyan toplumunun tutucu kanadını temsil etmektedir. Darby'nin "Muafiyetçilik" akımı Kitab-ı Mukaddes ve dünya tarihini yedi çağa ve tanrının insanlık hakkındaki takdirini gösteren yedi bölüme ayırmaktadır. C. I. Scofield tarafından yazılan "Scofield Referans Kitab-ı Mukaddesi" ile 1880 ve 1890'lı yıllarda Darby'nin ""Tanrı, tanrının krallığını temsil eden insanlara imtiyaz vermiştir." ve "İsrail Kitab-ı Mukaddes'in kıyamet zamanında önemli rol oynayacaktır."" öğretisi geniş kitlelerce benimsenmiştir. Lutherci Protestanlık ile başlayan, püritenizmle olgunlaşan, Jimmy Carter, Ronald Reagan ve baba Bush'un başkanlıkları döneminde adım adım gelişen Evanjelizm, 11 Eylül'den sonra oğul Bush ile küresel emperyalizmi yönlendiren esas güç hâline gelmiştir. Nevin Ã‡okay Nevin Çokay (1930, İstanbul - 24 Temmuz 2012, Foça), Türk ressam. İlk ve orta öğrenimini Anadolu'nun çeşitli kentlerinde tamamladı. 1947 yılında girdiği Devlet Güzel Sanatlar Akademisi'ni 1953 yılında Bedri Rahmi Eyüboğlu Atölyesi'nde bitirdi. Öğrencilik yıllarında kurdukları "On'lar grubu" yankı uyandırmıştı. Adalet Cimcoz'un "Maya" galerisinde ilk kişisel sergisini açtı. (1953). Resim uğraşları yanında, Nedim Otyam'ın İstanbul Radyosu'ndaki halk türküleri korosunda dört yıl çalıştı (1950-1953). Bu dönemde İtalya’da konserler verip halk oyunları gösterilerinde bulundular (1952). Nedim Otyam'ın yönetmenliğinde "Yurda Dönüş" adında bir film çevirdi. Film dublajları yaptı. 1954'ten sonra kendini tamamen resim çalışmalarına verdi. Her yıl açtığı kişisel sergilerden başka, çeşitli toplu sergilere katıldı. Bunlar arasında Devlet Resim-Heykel Müzesi, Paris Genç Sanatçılar Biennale'i de bulunmaktadır. 1961 yılında düzenlenen "İstanbul Sanat Festivali"nde ikincilik ödülü aldı. 1979 yılında Hollanda'ya çağrılı olarak gitti, resimleri bir yıl süreyle Deventer, Lahey ve Rotterdam'ın çeşitli müze ve galerilerinde sergilendi, Hollanda Televizyonu'nda röportajları yapıldı. Resim ve Heykel Müzesi, Kültür ve Turizm Bakanlığı, İstanbul Belediyesi, İstanbul Üniversitesi, Yugoslavya'da Umjetnicka Galerij'de Hollanda ve Almanya'da özel ve resmi koleksiyonlarda tabloları bulunmaktadır. On yedi yıl lise resim ve sanat tarihi öğretmenliği yaptı. Ayrıca kendi atölyesinde üç yıl, Levent Sanat Galerisi resim atölyesinde dört yıl, Çizgi Sanat Evi atölyesinde üç yıl resim dersi verdi. Kendi atölyesinde resim çalışmalarına devam etmekteydi. Evli ve bir çocuk annesiydi. 24 Temmuz 2012 salı günü Foça'daki evinde hayata gözlerini yumdu. Egzama Egzama, çeşitli nedenlerle ortaya çıkan ve deride kızarıklık, şişme, veziküller, kaşıntı gibi belirtilerle görülen daha çok psikosomatik nedenli deri hastalığı. Başlıca özelliği, kızarık deri üzerinde beliren kabarcıklardır. Akut, kronik, yaş ve kuru egzama gibi türleri vardır. kasıklarda ve uylukta görülen mantar hastalığı. Bir dermatofitondan ("Epidermophyton floccosum", "Tricadan rubrum", "T. interdigatele") ileri gelen kenarlı egzamalar erkeklerde daha sık görülür. Kaba etin iç yüzeyinde, kenarları grintili çıkıntılı, ortası daha soluk ve kırmızı lekeler ortaya çıkar. Lekeler bir yan da ya da iki yanda olur, kaşıntılıdır ve kenarları kabarcıklarla sınırlıdır. Mantar ilaçlarıyla tedavi edilir. Seborenin görüldüğü bölgelerde yerleşen kırmızı, pullu, yağlı görnümlü lezyonları içeren deri hastalığı. Seboreli egzama, saçlı deride ve bunun kenarlarında, alında (seboreli kask), kaşların üzerinde ya da aralarında, burun-yanak oluklarında, kulak arası girintilerde, kulak yolunda, göğüs kemiğinin orta yerinde (seboreli madalyon) görülür. Bazı egzamamsı (egzamatit) deri hastalıkları ile sınırları pek belirsizdir. Tedaviden kolaylıkla sonuç alınabilir (indirgenler özellikle yerel kortikoitler) fakat bu egzama tipi bir hastalıktan fazla bir durumu belirtiğinden yinelemeler her zaman olasıdır. Şekiller ne olursa olsun, üstderide dokusal bir birime her zaman rastlanır: egzoseroz ve sponijoz (süngerleşme). Maphigi mukoza cisimcikleri oluşan sıvıyı emer, hücreleri birbirinden ayırır, sonra desmoslarda hücreleri birleştiren bağları koparır ve üsderinin içinde kabarcık oluşmasına yol açar.Böylece egzama birçok evreden geçer: kızarıklık, kabarcıklanma, akıntı ve (kabarcıklar kuruduktan sonra) parlaklık ve pullanma. Fakat bu evrelerin hepsi birden bulunmayabilir, çoğu zaman bunlardan biri üstün durumdadır. Egzama akut olabileceği gibi (genellikle akıntılı ve çok kaşıntılı) süreğen de (kronikleşme) olabilir. (o zaman daha çok kızarıklık ve pullu, zaman zaman kabarcıklı ve değişik şiddetle kaşıntılı). Yer yer madeni para biçiminde olabileceği gibi yaygın da olabilir. Bazı yerleşim bölgeleri karakteristiktir. Ellerde "disidroz" görünümündedir. Memelerdeki egzama her zaman çift taraflıdır ve çoğu zaman bir uyuz belirtisidir. Memede, bir yanda egzamaya benzer bir deri hastalığı görüldüğünde Paget deri hastalığı akla gelmelidir (kanser hastalığı). Edinsel egzama ya bir iç etmene karşı duyarlılıktan (nispeten ender rastlanır, çünkü iç etmenlerden doğan deri hastalığı çoğunlukla kurdeşen biçiminde ortaya çıkar) ya da bir dış etmene karşı duyarlılıktan gelebilir. Aslında ayrım kesin değildir, çünkü temas egzamasının ortaya çıkması için genellikle önceden hazırlıklı bir bünye gerekir. Temas egzaması genellikle meme çocuklarında görülen egzama tipidir. 3 aylığa doğru ortaya çıkar ve ilk olarak yüzden başlar. Evrim belirsizdir. 2 ya da 7 yaşlarında kesin olarak iyileşebildiği gibi, büyük çocuklukta ve yetişkinde yavaş yavaş süreğen hale de gelebilir. Bazen astım gibi başka alrjik hastalıklar buna eşlik edebilir. Temas egzaması sayıca çok azdır ve çoğunlukla mesleklere bağlıdır. Egzama, zamansız uygulanan bir ilaç yüzünden de ortaya çıkabilir (kükürt, cıva, antihistaminikler, sülfamitler, penisilin, vb. ile yapılmış tozlar ya da merhemler). Ev kadınlarında görülen egzama (el egzaması) çamaşır suyundaki potasyum bikromata, çeşitli çamaşır sularına, hatta lastik eldivenlere bağlıdır. En sık görülen temas egzamalarından biri kozmetiklerden ve saç boyasından (para grubu) ileri gelir. Güzellik müstahzarları, özellikle kokulu oldukları zaman, sayısız yüz egzamalarına neden olabilirler. Tırnak cilasının özel bir yeri vardır, tırnaklarda egzama yapmaz, ama göz kapaklarında yapar. Giysilerin yaptığı egzamalar genellikle kauçuktan ve sentetik dokumalardan ileri gelir (oysa, aslı nedeni boyadır, özellikle siyah,mavi ve yeşil renkli boyalar, yoksa hep söylendiği gibi kumaş değil). Boyundaki egzama çoğunlukla yüksek yakalı hırka giyilmesinden ileri gelir. Ayak egzaması ayakkabıdan ileri gelebilir (deri boya, cila ya da yapıştırıcı). Madenler (özellikle nikel) bir temas egzamasına neden olabilir (saat bileziği, zincir vb.). Deri testleri bazen temas egzamasının nedenini ortaya çıkarabilir. Enfeksiyon egzamaları mikrop ya da mantar kökenlidir. Ama enfeksiyon mu egzamaya neden olmuştur, yoksa enfeksiyon mikrop kapan egzamanın mı sonucudur, kestirmek zordur. Egzama tehlikeli sayılabilecek ağır bir hastalık değildir; ama rahatsızlık verebilir. Egzamalıların rahat etmek için almaları gereken önlemlerin başında yarayı kaşımamak gelir. Kronik egzama zaman zaman tekrar edecektir.Stresten uzak durmak, uykusuz kalmamak, yüzü temiz tutmak iyi gelecektir. Librairle Larousse 1986 (S.P.D.E.M. et A.D.A.G.P) Diana Krall Diana Jean Krall, (d. 16 Kasım 1964), Kanadalı caz piyanisti ve şarkıcısı. Kanada'nın Britanya Kolumbiyası eyaletine bağlı, Nanaimo kentinde müzisyen bir ailenin kızı olarak doğdu. 4 yaşında piyano derslerine başladı. Gençliğinde ailesi Vancouver kentine yerleşti. Lise yıllarında küçük caz gruplarında çalmaya başladı. 15 yaşında Nanaimo'daki restaurantlarda düzenli olarak çalmaya başladı. 17 yaşında Berkley Müzik Koleji'nde okumak için Vancouver Uluslararası Caz Festivali'nden burs kazandı ve 3 dönem okudu. Nanaimo'daki piyano performansı Ella Fitzgerald'ın son dönemlerindeki hocası bas müzisyeni Ray Brown'ın dikkatini çekti. Ray Brown onu Los Angeles'a taşınması ve piyanist Jimmy Rowles ile çalışması için ikna etti. Bu Diana Krall'ın diğer ünlü hocalar ve prodüktörlerle tanışması için iyi bir fırsat oldu. 1990'daNew York'a yerleşti. Diana Krall, Büyük Britanyalı müzisyen Elvis Costello ile Aralık 2003'te evlenmiştir. Denis Denis (Dionysius ya da Dennis), Paris başrahipliği yapmıştır. Kendisine Hristiyanlar tarafından aziz unvanı verilmiştir. 250 yılında öldüğü tahmin edilmektedir. Cihat Aşkın Ali Cihat Aşkın (d. 1968, İstanbul), Türk keman virtüözü, besteci ve akademisyendir. 1968 yılında İstanbul'da, bir ailenin üç çocuğundan biri olarak doğdu. Cihat Aşkın'ın babası hafız imam Sami Aşkın, annesi ise Remziye Hanım'dır. Ailesinde müzik ile uğraşan kimse yoktu ama Aşkın, Beşiktaş’taki Dikilitaş İlkokulu’na başladığında alınan mandoliniyle, notaları öğrenmeden ilk bestelerini yapmıştır. Ziya Osman Saba’nın bir şiirini bestelediğinde, ancak 8 yaşındaydı. Beşiktaş Güzelleştirme Cemiyeti’nde keman çalışına hayran olduğu Mesut Duran’dan ilk müzik derslerini almaya başladı. Babası Sami Aşkın, oğlunun klasik müzik merakına her zaman destek verdi. 11 yaşında İTÜ Türk Müziği Devlet Konservatuvarı'na girdi. Konservatuvarda, özel Yetenekli Çocuklar Sınıfı'nda Profesör Ayhan Turan ile keman eğitimine başladı. Prof. Turan, keman çalmayı kendisine öğretti. Cihat Aşkın, 1 yıl sonra okuldaki ilk resitalini verdi. On beş yaşına gelmeden Paganini'nin kaprislerinin tamamını çalan Aşkın, ilk orkestra konserini ise 16 yaşında İstanbul Devlet Senfoni Orkestrası'yla Tchaikovsky'nin Keman Konçertosunu çalarak verdi. Okuldan 1989 yılında mezun oldu. Daha sonra Londra'ya giderek Kraliyet Müzik Kolejinde Profesör Rodney Friend ile çalıştı ve solistlik diploması aldı. Hemen akabinde Londra City Üniversitesi'nde Prof. Yfrah Neaman ile çalışmalarına devam etti. 1993 yılında masterını tamamladı, 1996’da doktorasını tamamlayarak Müzik Doktoru unvanını aldı, 1998 yılında doçent oldu. 1990’lı yıllarda pek çok uluslararası yarışmada ödüller alan Cihat Aşkın, başta Cumhurbaşkanlığı Senfoni Orkestrası olmak üzere ülkenin tüm orkestraları ile konserler, Edirne'den Van'a kadar hemen tüm bölgelerinde halk için resitaller verdi. Aşkın 1995’te Yalçın Tura'nın kendisine ithaf ettiği konçertosunun dünyadaki ilk seslendirilişini gerçekleştirdi. 1998’de, Cumhuriyetin 75. yılı şerefine bugüne kadarki tüm Türk bestecilerinin keman için yazdığı eserleri araştırarak, arşivlenmesi, seslendirilmesi ve kaydedilmesini sağlamak çabasına girişti. 70 kadar besteci, 140 kadar eser tespit etti (eser sayısı sonradan yükselmiştir) Eserlerin bir kısmının kaydını bizzat kendisi yaptı. Aşkın'ın yaptığı diğer kayıtlar arasında Hikmet Şimşek yönetiminde Macar Virtuozları eşliğinde seslendirdiği Mozart'ın Keman Konçertosu No.5 (1991), Kemancı Suna Kan ile Bach'ın îki Keman için Konçertosu (1998) vardır. Kodaly, Gliere, Halvorsen, Honnegger ve Aquiar'ın keman ve çello için eserlerini içeren CD'si 1996 yılında Meridian Şirketi tarafından Londra'da yayınlanmıştır. Sanatçının Kalan Müzik’ten "Minyatürler", "Ege'nin Türküsü" ve "Umutsuz" başlıklı CD'leri yayınlandı. Minyatürler, Türkiye’de bugüne kadar bir ‘klasik müzikçi’nin ulaştığı en fazla satışı yakalayan albüm oldu. Cihat Aşkın, “Türkiye’nin en idealist keman eğitimi projesi” olarak nitelediği bir eğitim projesini gerçekleştirmektedir. Bu proje çerçevesinde yaşları 8-17 arasında değişen, müzik öğrenimi görmekte olan çocuklardan oluşan Cihat Aşkın ve Küçük Arkadaşları (CAKA) adlı bir grup kurmuştur. Her kentten yılda 20 çocuk yetiştirerek 10 yılda 1600 kemancı yetiştirmeyi hedeflemektedir. Akses, Necil Kazım Keman Konçertosu, Rengim Gökmen (şef), Radio-Philharmonie Hannover des NDR, CPO , 2001, 999 799-2 Andel, Necip Celal Tango, Ozleyiş, düz. Askin, Mehru Ensari (piyanist) Kalan, 1998, 090 Anonim Ermeni Halk Havası, düz. Aşkın, MIAM Ensemble, Kalan, 2004, 315 Anonim Azerbaycan Halk Şarkısı (Kiz Belin Incedir Ince) düz. Aşkın, Mehru Ensari (piyanist) Kalan, 1998, 090 Anonim Azerbaycan Halk Havası Elmas, düz. Aşkın, Hakan Sensoy (şef) Istanbul Oda Orkestrası, Kalan, 2004, 315 Anonim Azerbaycan Halk Havası Nazbarı-düz.Aşkın, Çağatay Akyol (arp), Kalan, 2004, 315 Anonim Çargar Oyun Havası, düz. Aşkın, Aşkın Ensemble, Kalan, 2007 Anonim Ferahi, düz. Aşkın, Pal-Yarden (ses) Ege Ensemble, Kalan, 2001, 223 Anonim Anonim Anonim Anonim Anonim Anonim İzmir Kasabiko, düz. Aşkın, Ege Ensemble, Kalan, 2001, 223 Anonim Karşılama, düz. Aşkın, Ege Ensemble, Kalan, 2001, 223 Anonim Anonim Anonim Selanik Türküsü, Erkan Oğur, perdesiz gitar, Kalan, 2001, 223 Anonim Anonim Anonim Aquiar, Ernani AracÄ±, Emre Arca, Mehmet Zati Kavak Marşı, düz. Aşkın, Mehru Ensari (piyanist) Kalan, 1998, 090 Halit Arman|Arman, Halit]] Recep Trakya Marşı, düz. Aşkın, Mehru Ensari (piyanist) Kalan, 1998, 090 Aşkın, Cihat Buselik Saz Semai (Semai in Buselik Mode) Op.3, Mehru Ensari (piyanist) Kalan, 1998, 090 Eski Bir Nisan Şarkısı (The old April Melody) Op.1, Mehru Ensari (piyanist) Kalan, 1998, 090 Salacak Şarkısı (The Songs of Salacak) op.2, Mehru Ensari (piyanist) Kalan, 1998, 090 Yeni Bir Nisan Şarkısı (The new April Melody) Op.4, Mehru Ensari (piyanist) Kalan, 1998, 090 Avedisyan, Hacadur Bach, Johann Sebastian Re minör İkili Konçerto, Suna Kan, Cihat Aşkın, Gürer Aykal, Ankara Oda Orkestrası, UPR Classics, UPR 94004 Beken, Munir Nurettin Für Allen (düz. Aşkın), Mehru Ensari (piyanist) Kalan,1998, 090, Dev Masalı (The tale of the Giant) (düz. Aşkın), Mehru Ensari (piyanist) Kalan, 1998, 090 Kanto (düz. Aşkın), Mehru Ensari (piyanist) Kalan, 1998, 090 Berio, Luciano Ermeni Halk Şarkısı, MIAM Ensemble, Kalan, 2004,315 BÃ¼key, Metin Dede Efendi Sultaniyegah Ağır Semai, düz. Aşkın, Hakan Sensoy (şef) İstanbul Oda Orkestrası, Kalan, 2004,315 Dinicu, Grigoras Hora Martisorului, düz. Aşkın, Aşkın Ensemble, Kalan, 2007 Erkin, Ulvi Cemal Keman Konçertosu, Rengim Gökmen (şef), İzmir Devlet Senfoni Orkestrası, BD 9802, 1998 Ä°mprovizasyon, Ninni ve Zeybek, Mehru Ensari (piyanist) Kalan, 2001, 223 Fersan, Refik Acemkurdi Şarkı (Şarkısı in Acemkurdi Mode) düz. Aşkın, Hakan Sensoy (şef), İstanbul Oda Orkestrası, Kalan, 2004, 315 Gliere, Reinhold Keman ve Çello için 8 Düet, Tania Lisboa (çellist) Meridian, 1996 CDE 84321 Göçmen, Musa Haendel, Georg Friedrich Honegger, Artur KodÃ¡ly, Zoltan Kemani Kevser Hanım Nihavend Longa, düz. Aşkın, Aşkın Ensemble, Kalan, 2007 Kemani Sebuh AÄŸa Kürdilihicazkar Longa, düz. Aşkın, Aşkın Ensemble, Kalan, 2007 Kreutzer, Rodolphe 42 Etüd, Kalan Müzik, 2006, 377 Mousorgski, Modest On the southern shore of Crimea, düz. Orga, Aracı (şef) Londra Akademisi Osmanlı Saray Müziği, Warner Classics, 2004, 2564 61472-2 Mozart, Wolfgang Amadeus Keman Konçertosu No.5 in A, K.519, Hikmet Şimşek (şef), Macaristan Virtuosi (1989), Hungaroton, SLPD 31448-49 Poyraz, Nuri Halil Hicazkar Sirto, düz. Aşkın, Aşkın Ensemble, Kalan, 2007 Rahmaninov, Sergey Vocaliz, düz. Aşkın, Hakan Sensoy (şef) Istanbul Oda Orkestrası, Kalan, 2004, 315 Rafet Bey, Miralay Amalimiz Efkarimiz, düz. Aşkın, Mehru Ensari (piyanist) Kalan, 1998, 090 RÄ±fat Bey, Priere pour Sultan Murad V, Araci (şef) Londra Akademisi Osmanlı Saray Müziği, Warner Classics, 2004, 2564 61472-2 RÃ¼stemov, Seyid Oku Tar, Akif Sadıkov (Tar (çalgı)|tar]]), Ilyas Mirzayef (piyano), Kalan, 2004, 315 Santuri Edhem Efendi Şehnaz Longa, düz. Aşkın, Aşkın Ensemble, Kalan, 2007 Leyla Saz|Saz, Leyla]] Neside-i Zafer (The joy of victory) düz.Aşkın, Mehru Ensari (piyanist) Kalan, 1998, 090 Selimi, Ali Ayrılık, düz. Aşkın, Mehru Ensari (piyanist) Kalan, 1998, 090 Tanburi Cemil Bey Çeçen Kızı, düz. Aşkın, Aşkın Ensemble, Kalan, 2007 Nikriz Longa, düz. Aşkın, Aşkın Ensemble, Kalan, 2007 Çaykovski, Pyotr İlyiç Romans, düz. Aşkın, Hakan Sensoy (şef) İstanbul Oda Orkestrası, Kalan, 2004, 315 Theodorakis, Mikis Aprilimu, düz. Aşkın, Ege Ensemble, Kalan, 2001, 223 Keman ve Piyano iÃ§in Sonat, Mehru Ensari (piyanist) Kalan, 2001, 223 Tura, Yalçın Umutsuz (The desperate),düz.Aşkın, ITU MIAM Oda Orkestrası, Kalan, 2004, 315 Aşk-utangaçlığı Aşk-utangaçlığı [ Love-shyness ], Bu terim ilk kez Psikolog Brian G. Gilmartin tarafından kronik utangaçlığın özgül bir tipini açıklamak için kullanıldı. 1979'da bu tezin üzerinde çalışmak için Auburn üniversitesi'nden maddi olarak destek aldı. "Shyness & Love: Causes, Consequences, and Treatments" - (Aşk ve utangaçlık: sebepler , sonuçlar ve tedavi şekilleri) adlı kitabında yayınlanan açıklamasına göre; Aşktan-utanan insanlar, potansiyel romantik ve seksüel partnerler'in bulunduğu gündelik ilişkilerde kendilerini iddialı hissetmekte zorluk çekerler. Örneğin, aşktan-utanan heteroseksüel bir erkek, endişelerinden dolayı, bayanlarla arkadaşlık kurmakta zorlanabilir. Dr. Gilmartin bu olguyu yalnızca heteroseksüel erkekler üzerinde araştırdı. Gilmartin'in kitabı 1987'de University Books tarafından yayınlandı. Gilmartin tespit ettiği 7 kritere göre Aşktan-utanan insanları şöyle tarif ediyor; Gilmartin, bayan ve homoseksüel olup da bu durumda olan kişilerin varlığını asla bertaraf etmedi. Fakat o, onların heteroseksüel erkeklere göre aynı negatif etkileri hisedeceklerinden kuşku duydu. Ve bu durumun onların içerisinde farklı olarak ortaya çıkacağından şüpheliydi. Kızlar ağası Kızlar ağası ya da Darüssaade ağası, Osmanlı Devleti'nde haremden sorumlu olan yüksek düzeydeki görevliye verilen isimdi. Kızlar ağası padişah ve sadrazamdan sonra Osmanlı Devleti'nin 3. en yüksek görevlisiydi. Sarayın, cinsel işlevi yok edilmiş (hadım edilmiş) siyah ırktan olan erkek köleleri arasından seçilirdi. Padişahın huzuruna gerektiği zaman çekinmeden çıkabilme yetkisine sahipti. Kızlar ağası padişahın huzurunda samur bir kürk giyerdi. Sarayın güvenliğini sağlayan baltacıların kumandanlığını yapardı. Padişahla sadrazam arasında ve padişahla Valide Sultan arasındaki haberleşmeyi sağlardı. Hareme yeni cariyelerin alınması, haremdeki nikâh, sünnet düğünü ve doğum törenlerinin düzenlenmesi hep Kızlar ağasının sorumluluğu altındaydı. Önceleri Kızlar ağasının konumu beyaz ırktan bir köle olan Kapı ağasından daha düşüktü. Ancak özellikle 17. yüzyılda nüfuzları çok arttı. Padişaha olan yakınlığı nedeniyle protokoldeki yerleri zamanla Kapı ağasının da üzerine çıktı. Osmanlı sarayında her zaman yüzlerce siyah köle görev yapardı. Bu siyah kölelerin cinsel işlevleri ergenliğe ulaşmadan önce yok edilmiş (hadım edilmiş) oluyordu. Osmanlılar bir erkeğin hadım edilmesini İslam dinine aykırı kabul ettikleri için kendileri bu köleleri hadım etmezlerdi ama önceden hadım edilmiş köleleri satın almakta bir sakınca görmezlerdi. Hadım edilmiş siyah köleler genellikle Mısır ve Sudan gibi ülkelerden Mısırlı Hristiyan veya Yahudi köle tüccarları tarafından İstanbul'a getirilip pazarlanırlar, bazen de saraya hediye olarak sunulurlardı. Bazı siyah köleler kendileri için daha yüksek imkânlar bulmak amacıyla kendi istekleri veya ailelerinin istekleri üzerine hadım edilip köle olurlardı. Diğer siyah köleler ise bazen bir suç işledikleri için ceza olarak, bazen de köle tüccarları tarafından ele geçirilip hiçbir suç işlemedikleri halde kazanç amacıyla hadım edilip köle olarak satılırlardı. Hadım edilmiş siyah kölelerin Osmanlı sarayında yaygın şekilde görev almalarının birçok nedeni vardı: Öncelikle kadınlarla cinsel ilişki kuramamaları sebebiyle haremde görev yapmalarında bir sakınca görülmüyordu. Hiçbir zaman çocukları olmayacağı için ve hiç akrabaları da olmadığı için padişah ve saraya olan sadakatlerinden kuşku duyulmuyordu. Hareme gelen bu siyah köleler en aşağı rütbede hizmete başlarlardı. Sonra sırasıyla acemi ağası, nöbet kalfası, ortanca, hasıllı, on ikinci hasıllı, yaylabaşı gulamı, yeni saray baş kapı gulamı olurlar ve en başarılı olanları Kızlar ağası olarak atanırdı. Görevden alındıkları takdirde Mısır'a gönderilerek onlara ömür boyu bir maaş bağlanırdı. Deneb Deneb, Kuğu Takımyıldızı'nda yer alan en parlak yıldız. Deneb, 1.25 görünür büyüklüğüyle gökyüzünün en parlak 19. yıldızıdır. Aynı zamanda, Samanyolu'daki en parlak yıldızlardan biridir. Kuğu Takımyıldızı'nda yer alan Deneb, Lir Takımyıldızı'ndaki Vega ve Kartal Takımyıldızı'ndaki Altair'le birlikte yaz üçgeninin köşelerini oluşturan yıldızlardan biridir. Adı Arapça "kuyruk" anlamına gelen Deneb, Kuğu'nun kuyruğunda yer almaktadır. En iyi görüldüğü zamanlar, Kuğu Takımyıldızı'nın Eylül ayı başlarında akşam göğünde en yüksek konumu aldığı günlerdir. Deneb, Samanyolu'nun en büyük yıldızlarından biridir; eğer Güneş'in yerinde olsaydı, yıldızın yuvarlağı Dünya'nın yörüngesini içine alırdı. Deneb'in kütlesi, Güneş'in kütlesinin 20-25 katı ve çapı Güneş'in çapının 100-200 katıdır. Güneş'ten 265.000 kat parlak olan Deneb, son derece parlak, beyaz renkte bir dev yıldızdır. Spektrum türü A olan beyaz yıldızlar, evrendeki yıldızların yaklaşık %1'ini oluştururlar. Deneb benzeri dev yıldızların parlaklıkları, Güneş'ten ortalama 10.000 kat, kütleleri 10 ile 100 kat, çapları ise 20 ile 1.000 daha fazladır. Deneb'in bizden çok uzakta olmasından ötürü, yıldızın gerçek parlaklığı ve evrimsel durumu kesin olarak bilinmemektedir. Ancak, önümüzdeki birkaç milyon yıl içinde patlayacağı (bkz. süpernova) neredeyse kesindir. Deneb, Mars gezegeninin kuzey kutup y覺ld覺z覺d覺r. Metal Gear Solid Metal Gear Solid, Metal Gear serisinin üçüncü oyunudur. Önceki oyunlar; "Metal Gear", "Metal Gear 2: Solid Snake"tir. Bu oyundan sonra yapılmış olan Metal Gear oyunları ise "", "Metal Gear Solid 2:Substance", "Metal Gear Solid 3:Snake Eater", "Metal Gear Solid 3: Subsistence", "" ve "Metal Gear Solid: Peace Walker"dir. Metal Gear Solid: Peace Walker, PSP için yapıldı. Metal Gear Solid: Rising isimli bir oyun PS3, Xbox360 ve PC'e çıkmak üzere yapım aşamasındadır. Aynı zamanda Nintendo Gamecube için oyunu çıkarılmıştır ki bu Metal Gear Solid'in grafiklerinin geliştirilmiş versiyonudur. İlk MGS'den çok üstün grafiklere ve efektlere sahiptir. Oyun serisinin senaryosuna katkıda bulunan ve bu oyunların yapımını üstlenen kişi ise Hideo Kojima adlı bir Japon'dur. Aynı zamanda oyunun sanat dehası Yoji Shinkawa'dır. Senaryoyu Hideo Kojima ile birlikte yazmışlardır. Oyunlar Konami firmasının dağıtımcılığında çıkmaktadır. Metal Gear Solid, 30 Temmuz 1998'de PS1 için çıkmıştır. "MGS: The Twin Snakes" ise 2004'te çıkmıştır. Çok yakın bir zamana kadar filmin yapılıp yapılmayacağı tartışılıyordu.Ancak sonunda Metal Gear Solid serisinin yapımcısı Hideo Kojima, Hidechan! Radio'da Hollywood ile anlaşmaya vardıklarını söyledi. Filmin oyuncu kadrosu henüz belli olmasa da bir röportajda Christian Bale, Snake rolünü kendisinin oynayacağını söyledi. Bu bilgi resmi bir kaynaktan duyurulmadığı için herhangi bir kesinlik taşımamaktadır. Yıl 2005, Snake Alaska'dan Roy Campbell'in gönderdiği askerler tarafından apar topar (ve zorla) getirilmiştir. Albay Campbell Snake'e Fox-Hound'un kontrolden çıkarak tamamiyle bir terörist grup halini aldığını ve Bering Boğazı'ndaki Shadow Moses Adalarındaki bir üssü ele geçirdiklerini, burada (radarlara yakalanmadan) nükleer füze fırlatma kapasitesine sahip bir silahın bulunduğunu (ki bu Metal Gear Rex'tir) söyler. Teröristler eğer istedikleri 1 Trilyon Dolar ve Big Boss'un geninin kendilerine verilmediği takdirde Beyaz Saray'a nükleer bomba fırlatabileceklerini iddia etmektedirler. Snake'in görevi Teröristlerin nükleer bombayı fırlatıp fırlatamayacağını (ki fırlatacaklarsa da durduracaktır) öğrenmek ve DARPA Şefi Donald Anderson ile bu üssün başkanı Kenneth Baker'i kurtarmaktır. Snake'e bu görevde 1999'daki Zanzibar operasyonunda ona yardımcı olmuş (ona göre bir arkadaş) eski Fox-Hound-Operasyon-Şefi Albay Roy Campbell, Snake'in kullandığı ve işine çok yarayan radarını tasarlayan (aynı zamanda atasözü ve deyimler sözlüğü gibi bir bayandır, oyunu her kaydettiğinizde kendisi size bir adet atasözü ve anlamını söylemektedir) Mei Ling ve birliğe yeni katılmış olan Dr. Naomi eşlik etmektedir. Fox-Hound üyeleri şunlardır: Terörist lideri ve Snake'in ikizi Liquid Snake, Liquid ve Solid Snake kardeşler (Twin Snakes) Dünya'nın görüp görebileceği en müthiş asker olan Big Boss'un genlerinden yapılmışlardır. Liquid, Snake'in genlerini ondan çaldığını iddia etmektedir ve bu yüzden ona bir hayli sinirlidir. Ondan intikamını ancak öldürerek alabileceğini, ancak ruhunun o zaman rahat edebileceğini düşünmektedir. Liquid Snake, CIA'da da çalışmış, ardından tutuklanmış, affedilip serbest bırakılmış ve bundan sonra da Liquid Fox-Hound'da (Snake'in öldürdüğü) babasının hedefini yeniden gerçekleştirmek amacıyla Shadow Moses adalarındaki üssü basmıştır. Gerçek adı bilinmemekle birlikte bu bilgi Dünya'nın en büyük istihbarat servisleri tarafından bile bilinmemektedir. Psycho Mantis, annesi doğum sırasında ölmüş bu yüzden de babası hep onu suçlamıştır içten içe, fakat bunu ona hiç göstermemiştir. Ama o kinetik güçlere sahiptir ve zihinleri okuyabilmektedir. Böylece babasının kendisine beslediği duyguları öğrenmiş ve gücünü hiç iyilik için kullanmamıştır. Uzun süre FBI'da sorgulama uzmanı olarak çalışmış sonrasında Fox-Hound'a katılmıştır. Sniper Wolf, keskin nişancı bir kadındır (Otacon'un aşık olacağı kadar). Savaş alanında doğmuş ve büyümüş, bu yüzden de hayatı savaş demektir. Elindeki tüfeği ile hedefini günlerce yemek yemeden ve uyumadan bekleyebilir. Bir kere hedef aldığı kimse ölümden kurtulamamıştır, Solid Snake ve Meryl Silverburgh dışında tabii ki. Vulcan Raven, ağır silah uzmanı, aynı zamanda dev gibi bir cüsseye sahip bir şamandır. Revolver Ocelot, revolver çekme, döndürme ve hedef alma konusunda bir numara şahsiyet, aynı zamanda sorgulama uzmanıdır. Decoy Octopus, kılık değiştirme uzmanı, oyunda karşımıza DARPA şefi olarak ortaya çıkıyor. Metal Gear Solid, eleştirmenlerce oldukça beğenilerek GameRankings ve Metacritic eleştirmen sitelerden %93 ve 94/100 puan almayı başarmıştır. PlayStation Official Magazine - UK bir eleştiri yazısında "Metal Gear Solid şimdiye dek yapılmış en iyi oyun. Oynamayı bırakılamayan ve unutulmaz" olarak nitelendirmiştir. IGN tarafından yapılan bir eleştiri yazısında da "Metal Gear Solid şimdiye kadar diğer Playstation aksiyon türündeki oyunlardan daha fazla mükemmele yaklaşmıştır." demiş ve "Tüm düşünülebilir türlerde harika,ilginç ve yenilikçi" olarak nitelendirmiştir. Computer and Video Games, “büyük bütçeli satış rekorları kıran bir aksiyon oyunu ama daha iyisi” şeklinde kıyaslamıştır. "Arcade" magazine, “yeni bir tür tanıtılıyor: aralarına sızma” şeklinde övdü ve “yeni bir ‘aralarına sızma’ gelgitinin bir habercisi” dedi. “Zekice, teknik olarak çarpıcı, iyi düşünülüp yayınlanmış yapıt önümüzdeki çoğu yıl boyunca aksiyon macera oyunlarını etkileyecek.” Şeklinde yorum yaptı. "GMR" “sinematik bir klasik” dedi. "GamePro" “bu yılın en iyisi (oyunu) ve kendine saygı duyan herhangi bir oyuncunun birlikte olmadan olamayacağı bir oyun” dedi fakat saniye başına kare sayısı ile ilgili “Bazen göz alıcı grafikleri hızla düşmekte” şeklinde eleştirdi. GameSpot “ bir oyuncu için oyunda (düşmana) görünmemek ne kadar da kolay hem de oyun aşırı kısa” dedi ve “asıl bir oyundan ziyade daha çok emek verilmiş bir sanat” şeklinde konuştu. "Next Generation," oyunun playstation versiyonuna beş üzerinden beş yıldız vererek “emin olabilirsiniz bu oyun, ki hiçbir oyuncunun kaçırmaması gereken bir oyun ve bir PlayStation’a sahip olmak için en iyi neden” şeklinde yorum yaptı "Metal Gear Solid" 1998’de Japon Medya Sanat Festivali tarafından İnteraktif Sanat için Mükemmellik Ödülü’nü aldı. Academy of Interactive Arts & Sciences 1998’de "Karakter veya Öykü Geliştirmede Üstün Başarı" ödülüne Metal Gear Solid'i aday gösterdi fakat "Pokémon Red" and "Blue" oyununa kaybetti. Metal Gear Solid, gizlilik oyunu türünün popülerleşmesine yardımcı oldu. Düşmanlarla savaşmak yerine onlardan saklanmak, Metal Gear Solid'den sonra birçok oyunda kullanıldı. Ayrıca uzun ara sahneleri ve karışık hikâyesi nedeniyle, oyun olduğu kadar film olarak da övgü topluyor. IGN'ye göre bu oyun "gizlilik türünün kurucusu." Oyun genellikle PlayStation için en iyi oyunlardan biri olarak kabul ediliyor ve 2000 yılında Computer and Video Games'de, 2001'de Electronic Gaming Monthly ve Game Informer'da, 2004 yılında Retro Gamer'da, 2005'te GameFAQs ve GamePro ve Famitsu'da en iyi video oyun listelerine girdi. 2002 yılında IGN, oyunu şimdiye kadarki en iyi PlayStation oyunu olarak nitelendirerek, sadece oyunun demosunun "bitmiş çoğu oyundan daha fazla oynanışa sahip olduğunu" belirtti. Ayrıca IGN "En İyi Bitiş" ve "En İyi Kötü Adam" ödüllerini de verdi. IGN, oyunu 2005 yılında "En İyi 100 Oyun" listesinde 19. sıraya yerleştirdiğinde, bunun "gerçekten bir film gibi hissettiren bir oyun olduğunu" söyledi. Guinness Dünya Rekorları, Guinness Dünya Rekorları Gamer's Edition 2008 baskısında Metal Gear Solid'e, Psycho Mantis ile olan final dövüşü için "Video Oyun Konsolunun En Yenilikçi Kullanımı" rekorunu verdi. 2010'da PC Magazine, "Assassin's Creed ve Splinter Cell gibi gizlilik oyunları" üzerindeki etkisinden bahsederek en etkileyici oyunlar listesinde 7. sıraya koydu. 2012'de Time, tüm zamanların en harika 100 video oyunlarından biri olarak seçti. G4tv ise tüm zamanların en iyi 45. video oyunu olarak derecelendirdi. 1UP.com'a göre Metal Gear Solid'in sinematik stili, Call of Duty gibi modern aksiyon oyunlarını etkilemeye devam ediyor. Metal Gear Solid, devamı olan ile birlikte 2012'de Smithsonian Amerikan Sanat Müzesi'nin The Art of Video Games sergisinde yer aldı. Ağustos 2015'te Eurogamer, oyunun teknik ve genel etkisini tekrar analiz etti ve "ilk modern oyun" olarak kabul edilebileceğini iddia etti. Eylül 2015'te PlayStation.Blog kullanıcıları tarafından tüm zamanların en iyi orijinal PlayStation oyunu seçildi. Altın Zincir Altın Zincir, bir Türk rock müzik grubudur. 1972 yılında Adapazarı'nda kurulmuştur. Grup, rock müziğin henüz fazla kabul görmediği bir dönemde, Cream, Beatles, Deep Purple, Led Zeppelin, Ten Years After gibi gruplara ait ünlü parçaların yeni yorumlarından oluşan repertuvarları ile bölgesel konserlerde küçük kitlelere hitap etti. 1974 yılında Tansel Demirkan'ın gruptan ayrılması sonrasında Ali Tekin ile çalışmaya başladı. Daha sonraki dönemlerde Tansel Demirkan tekrar grupla çalışmıştır. Bu dönemde Türkçe Rock denemeleri ve önemli stüdyo kayıtları yaptı. 1978 yılında Önder Kızmaz'ın da gruba katılması ile üstün bir vokal gücüne ulaştı. 1980 yılından sonra herkesin kendi mesleğinde çalışma isteği nedeniyle grup dağıldı. "Hayat Bu Kadar Kötü Değildir", "Boşvermek", "Hayat Çok Kısa" Türkçe Rock çalışmalarına örnek olarak gösterilebilir. Gary Alan Fine Gary Alan Fine, (d. 11 Mayıs 1950), Amerikalı sosyolog ve yazar. Sembolik etkileşimcilik akımının önde gelenlerindendir. Araştırma alanlarından en önde gelenleri restoranlar, sanat anlayışı ve münazara gruplarıdır. Gary Alan Fine, 11 Mayıs 1950 yılında New York'ta doğdu. Annesi Bernice Estelle Tanz ve babası Bernard David Fine'ın yanında Manhattan'da büyüdü. Öğrenimine Horace Mann Okulunda başlayan Fine, daha sonra Pennsylvania Üniversitesi'nde psikoloji okudu. Eğitiminin bu safhasında, Amerika'nın saygın topluluklarından biri olan Phi Beta Kappa bünyesinde bulundu. Yazar, daha sonra Harvard Üniversitesi'nde sosyal psikoloji konusunda doktora yaptı. 1976 yılında Minnesota Üniversitesi Sosyoloji Bölümü'nde yardımcı doçent olarak işe başladı. Kariyerinin belirli zamanlarında değişik üniversitelerde misafir öğretim görevlisi olarak bulundu. Bunlar; 1980 yılında Indiana Üniversitesi, 1985 yılında Chicago Üniversitesi, 1986 yılında Bremen Üniversitesi ve 1988 yılında İzlanda Üniversitesidir. 1990 yılında Georgia Üniversitesi Sosyoloji Bölüm Başkanı oldu ve bu görevini 1993 yılına kadar sürdürdü. Profesör olarak kaldığı Georgia Üniversitesi'nden 1997 yılında ayrılıp, Northwestern Üniversitesine geçti. Kariyeri boyunca çoğu kurumda liderlik görevinde bulundu. 1990 yılında Sembolik Etkileşim Araştırma Topluluğu'nun Başkanlığını yaptı. 1994 ve 1995 yılları arasında, Stanford Üniversitesi'ndeki Davranış Bilimleri İleri Araştırma Merkezi ile çalıştı. 2002 yılında Ortabatı Sosyoloji Topluluğu Başkanlığı'na getirildi. 2003 yılında Uppsala Üniversitesi'nde bulunan İsveç Sosyal Bilimler İleri Araştırma Topluluğu ile çalıştı. 2006 yılı itibarıyla halen Northwestern'daki görevini sürdürmekte olup, New York'ta bulunan Russell Sage Vakfı'nda misafir araştırmacı olarak çalışmaktadır. Susan Hirsig Fine ile evli olan Fine, iki çocuk babasıdır. Gary Alan Fine, 1996 yılında işletmecilikten garsonluğa, bulaşıkçılıktan şefliğe restoran ve yiyecek kültürünü ele aldığı "Kitchens: The Culture of Restaurant Work" (Mutfaklar: Restorancılığın Kültürü) adlı kitabı kaleme almıştır. Kitabında müşterilerin hiçbir zaman fark etmediği, çoğu sosyal çevrelerce hor görülen aşçıları ve yemek endüstrisinde çalışanları incelemiştir. Mutfağın sosyolojisi konusunda değerli eserleri bulunan Yazar, aynı zamanda amatör bağlamda restoran değerlendirmesi de yapmaktadır. 2006 yılı itibarıyla New York'tan yazdığı değerlendirmeleri kendi ağ güncesi Veal Cheeks'ten yayımlamaktadır. Sanat, yazarın kişisel ve akademik ilgi alanlarını buluşturduğu başka bir konudur. "Everyday Genius" adlı kitabını hazırlarken Art Brut akımını takip eden çoğu sanatçıyla tanışmıştır. Çalışmaları süresince bu çevrede tanınan Henry Darger, Bill Traylor, Edgar Tolson, Thornton Dial, Lonnie Holley, Martin Ramirez, Sam Doyle ve Howard Finster gibi sanatçıları incelemiştir. Kendisi de Art Brut'nun bir seveni olan Fine, Georgia'da yaşadığı süre boyunca Atlanta'da bulunan Nexus Modern Sanatlar Merkezi ve High Sanat Müzesi ile ilgilenmiştir. Yazarın "Gifted Tongues: High School Debate and Adolescent Culture" Amerika'da hayli popüler olan okul münazaralarını anlatır. Fine, kitabını hazırlarken Minnesota'daki okul münazara takımlarını gözlemlemiştir. Yazarın çocuk beyzbol liglerini gözlemlediği "With The Boys" kitabı 1988 yılında Amerikan Folklörü Topluluğu'nun Çocuk kültürü dalındaki Opie ödülüne layık görülmüştür. Yazar, ayrıca mantar toplayıcıları, şehir efsaneleri, söylenti ve dedikoduların yayılması ve FRP oyuncuları hakkında çalışmalarda bulunmuştur. Paul Auster Paul Auster (3 Şubat 1947, Newark, New Jersey) Yahudi kökenli Amerikalı roman yazarı, şair ve senarist. Paul Auster, 1947 yılında ABD'nin New Jersey kentinde doğdu. Columbia Üniversitesi'nde İngiliz, Fransız ve İtalyan edebiyatı üzerine eğitim alan, 1971-1974 yılları arasında Fransa'da yaşayan ve geleneksel kitap konularının dışına yüksek bir başarıyla çıkıp, yaratıcılığın sınırlarını genişletebilmiş olan Auster'in başlıca yapıtları arasında "New York Üçlemesi", "Yalnızlığın Keşfi", "Yanılsamalar Kitabı", "Kırmızı Defter", "Leviathan", "Kehanet Gecesi", "Duman", "Görünmeyen", "Yükseklik Korkusu", "Yazı Odasında Yolculuklar", "Karanlıktaki Adam" bulunuyor. Auster'in yazarlığa ilk başladığı yıllardaki sıkıntılı günlerinde Paul Benjamin imzasıyla yayınladığı bir de polisiye romanı vardır. Bu roman yazarın otobiyografik romanı 'Cebi Delik' in eki olarak yayınlanmıştır. Can Yayınları tarafından Seçkin Selvi' nin çevirisiyle 'Köşeye Kıstırmak' adı ile 2000 yılında Türkçeye kazandırılmıştır. 2006 yılında İspanya'nın saygın ödüllerinden olan Asturias Ödülü'nü edebiyat dalında Paul Auster kazandı. 26'ncısı düzenlenen “Asturias Prensi” ödüllerinde, aralarında Orhan Pamuk 'un da yer aldığı 18 ülkeden 26 yazar edebiyat dalında aday gösterilmişti. Yazarın Duman (Smoke) ve Surat Mosmor (Blue in the Face) isimli senaryoları ünlü yönetmen Wayne Wang tarafından filme çekilmiştir. Daha sonra Lulu On The Bridge ( Lulu Köprüde) İsimli kitabını da kendisi filme çekmiş, hem senarist hem de yönetmen olarak yapıtın tüm aşamalarında bulunmuştur. Film hakkında yaptığı bir söyleşide kendi yazma biçimi üzerine konuşurken Peter Brook'un bir röportajından alıntı yaparak işlerinde mitlerin uzaklığıyla gündelik yaşamın sadeliğini kaynaştırmaya çalıştığını söylemiştir. Paul Auster, 3 Şubat 1947 yılında New Jersey'de Polonya'dan ABD'ye göçmüş Yahudi bir ailede doğdu. Ebeveynleri Yahudi ev hanımı Queenie Auster ve Yahudi hukukçu Samuel Auster'dir. South Orange, New Jersey ve Newark'da büyüdü ve Maplewood'daki Columbia Lisesi'nden mezun oldu. İlk evliliğini Amerikalı yazar Lydia Davis ile yapan Auster, 1981 yılından beri, bir başka tanınmış Amerikalı yazar Siri Hustvedt ile evlidir. Çift yaklaşık 40 yıldır New York'da, Brooklyn'de yaşamaktadır. Theophrastus Theophrastus (MÖ 371 - y. MÖ 287) Midilli adasında doğmuş, oradan Atina'ya geçerek çalışmalarını burada yürütmüştür. Aristoteles'in halefi olan Theophrastos, Aristoteles'in ölümünden sonra, Akademi'nin başına geçmiştir. Onun gibi sistemci olmaktan ziyade bir gözlemci ve koleksiyoncu olarak bilinir. Daha çok botanik dalında önemli saptamalar yapan bir doğabilimci, felsefeci, morfoloji bilgisi çok fazla olan Theophrastus'un 500'e yakın bitkinin morfolojik özellliklerini birçoğunu da resimleyerek ortaya koymuş ve Atina'da bir botanik bahçesinde tıbbi bitkileri yetiştirmiştir. Aristoteles'in hayvanlar dünyasıyla ilgili sınıflamasını, bitkileri de kapsayacak şekilde genişletmiştir. Theophrastos, hipotetik ve ayrık tasımların formüllerini de vererek, mantık alanına da önemli katkılar yapmış olduğu için, bir yandan da Stoacı ve Epikürosçuluğa çıkan yolu hazırlamış biri olarak görülür. Theophrastus bitkilerin dış görünüşüne bakarak ot, çalı, yarı çalı kavramını ortaya atmıştır. Botanikte kullandığı bazı terimler hala kullanılmaktadır (Vessel = kanal, karpos = meyve). Theophrastus bitkileri tek çenekli (monokotiledon) ve çift çenekli (dikotiledon) olarak da ayırmıştır. Çiçeklerin tozlaşma biyolojisinde erkek ve dişi bireylerin bir araya gelmeden tozlaşmanın oluşamayacağını söylemiştir. Theophrastus botaniğin babası olarak kabul edilir. Myra şehrinde ölmüştür. Myra'da bir zehirli hayvanın ısırmasıyla öldü. Balmaceda Buzulu Balmaceda Buzulu, Şili'nin Patagonya topraklarında bir buzul. Punta Arenas'ın 247 km kuzeyindeki Puerto Natales şehri yakınlarındaki Ultima Esperanza ("son umut") fiyortu üzerinde bulunur. Buzula fiyort üzerinden tekne yolculuğu ile ulaşılır. Buzul, Bernardo O'Higgins Milli Parkı'nda bulunan 2.035 m. yükseklikteki Balmaceda Dağı'ndan aşağıya, "Ultima Esperanza" fiyortuna iner. 1980'li yıllarda deniz seviyesinde olan buzulun ayağı günümüzde küresel ısınma etkisiyle yükseklere çekilmiştir. Mihrimah Sultan (I. Süleyman'ın kızı) Mihrimah Sultan (d. 1522, İstanbul - ö. 25 Ocak 1578, İstanbul), Osmanlı padişahı I. Süleyman ile eşi Hürrem Sultan'ın kızı. 1522'de, Osmanlı padişahı I. Süleyman ile eşi Hürrem Sultan'ın Mehmed'den sonraki ilk çocuğu olarak dünyaya geldi. Mihrimah Sultan'ın doğumundan 2 yıl sonra da Hürrem Sultan, I. Süleyman'ın ölümünden sonra yerine geçecek olan diğer çocuğu II. Selim'i dünyaya getirdi. 1539'da 17 yaşındayken Diyarbekir Beylerbeyi Rüstem Paşa ile evlendirildi. Düğün töreni iki küçük erkek kardeşi Bayezid ve Cihangir'in sünnet düğünüyle birlikte At Meydanı'nda şölenlerle kutlandı. Rüstem Paşa bu evlilikten sonra sadrazam oldu ve 1544-1561 yılları arasında 2 yıllık bir süre hariç kesintisiz sadrazamlık yaptı. Bu evlilikten 1541'de bir kız çocukları dünyaya geldi.Daha sonra 1545'te Murat beyi,1547 de Mehmet beyi dünyaya getirdi. Mihrimah Sultan yaşamı boyunca devlet işlerinde çok söz sahibi oldu. Babasını Malta'ya sefer düzenlemeye ikna etmek için kendi parasıyla 400 gemi yaptıracağına söz verdiği bile söylenir. Annesi Hürrem Sultan gibi Lehistan kralı II. Zygmunt August'la yazışmalar yaptı. Çok büyük bir servet sahibi oldu. 1540-1548 yılları arasında Mimar Sinan İstanbul'un Üsküdar ilçesinde cami Üsküdar İskele Camii, medrese, ilkokul ve hastaneden oluşan büyük bir külliye yaptı. Ayrıca 1562-1565 yılları arasında yine Mimar Sinan İstanbul'un Edirnekapı semtinde cami, çeşme, hamam ve medreseden oluşan Mihrimah Sultan Camii ve külliyesini yaptı. Annesi 1558'de öldükten sonra babasına annesinin oynadığı danışmanlık rolünü oynadı. 1566'da babası öldükten sonra yerine geçen erkek kardeşi II. Selim'in saltanatı boyunca da danışmanlığını sürdürdü. Anneleri Hürrem Sultan ölmüş olduğu için kardeşi için adeta bir Valide Sultan rolünü oynadı. Mihrimah Sultan 1578'de yeğeni (erkek kardeşinin oğlu) III. Murat'ın saltanatı sırasında öldü ve babası I. Süleyman'ın Süleymaniye Camii'ndeki türbesinde babasının yanı başında gömüldü. 2003 yapımlı Hürrem Sultan adlı televizyon dizisinde Özlem Çınar tarafından canlandırılırken, 2011-2014 yılları arasında yayınlanan Muhteşem Yüzyıl dizisinde Pelin Karahan tarafından canlandırılmıştır. EdirnekapÄ± Edirnekapı İstanbul'un en tanınan semtlerinden biridir. Eyüpsultan ve Fatih İlçeleri sınırları içerisindedir. İstanbul'un sur kapılarından birini oluşturur. Kanuni Sultan Süleyman'ın kızı Mihrimah Sultan'ın isteğiyle Mimar Sinan tarafından yapılan Mihrimah Sultan Camii burada yer alır. Lykurgos Lykurgos, ne zaman yaşadığı tam olarak bilinemeyen Sparta kralıdır. İlk çağlardaki sosyalizmi kurmaya çalışması, bunun için ortak yemek sofraları gibi araçları da kullanmış olması hakkında bilinenlerdir.* J.J. Rousseau Toplum Sözleşmesi'nde O'ndan bahsederken; "Lykurghos vatanı için yasalar yaparken işe önce krallıktan vazgeçmele başladı" demektedir. Rousseau'nun bu gönderimi O'nun ülkesine adil ve tarafsız yasalar yapmak için kendi yönetme hakkını bir kenara bıraktığını göstermektedir. Zaten Rousseau da bu örneği, yasa yapanlar yönetmemelidir, yönetenler de yasa yapmamalıdır görüşünü ileri sürerken vermektedir (J.J.R., Toplum Sözleşmesi, 2008, Say Yayınları, s: 94-95). “ Sparta efsanevi kurucu Krallarından olan Lykurgus toplum düzeninde eşitlikçi neredeyse ütopik sosyalizmin bayrağı gibiydi. Toplumda yerleştirmeye çalıştığı eşitlikçi düzende paranın zararlı olacağını düşünerek demirden öylesine ağır bir para bastırmış ki ne taşınır ne saklanırdı. Amacı insanları paradan soğutmak olan Kral Lykurgus önce gümüş ve altın paraları tedavülden kaldırarak bu taşınamaz ve saklanamaz parayı dolaşıma soktu. Bu paranın büyüklüğünle alakalı olmayan çok az alım gücü nedeniyle kimse ona sahip olmak istemeyecek toplum da rüşvet, dolandırıcılık, eşkıyalık, lüks düşkünlüğü gibi dertlere yakalanmayacaktı. “ (Dünya Tarihi 2. Kitap / Arda-Evin Kısakürek) Plutarkhos, "Lykurgos'un hayatı" adlı eserinin ("çev: S.Eyuboğlu, V. Günyol-Türkiye İş Bankası Kültür Yayınları, İstanbul, 2002") giriş cümlesinde "Yasacı Lykurgos hakkında su götürmez bir gerçek söylenemez" ifadesini kullanmıştır. GÃ¶cek, Fethiye Göcek, Muğla (ili)'nde Fethiye ilçesine bağlı bir mahalledir. Göcek Mahallesi adı geçmişte yerleşim bölgesinde bulunan Göçek adlı gruptan gelmiştir. Göcek Mahallesi, Fethiye İlçesi'nin batısında ve Dalaman İlçesi ile sınırında bulunmaktadır. Batısı Akdeniz, kuzey batısı Dalaman İlçesi, kuzeyi Gökçeovacık Mahallesi ve doğusunda İnlice Mahallesi bulunmaktadır. Göcek Belediyesi, 30 Mart 2014 tarihi itibarı ile Fethiye'ye bağlanıp mahalle olmuştur. Adını yöre halkının göç zamanını hadi göçek şeklinde haberleşmesi sonucu zamanla alındığı rivayet edilir. T.C. Dahiliye Vekâleti, son taksimatı mülkiyede köylerimizin adları Ankara 1928 dizelgesinde KÖYCEK İSKELESİ olarak geçmektedir. Komşu köy Gökçeovacık, KÖYCEK OVASI olarak geçmektedir. Mahallemiz, Muğla - Fethiye yolu üzerindedir. 2006 yılına kadar Dalaman dan sonra bölgeye ulaşmak için oldukça dar ve virajlı bir karayolunu geçmek gerekmekteydi. 2006 Haziran ayında hizmete giren 980 metre uzunluğundaki Dalaman tüneli ile ulaşım son derece kolaylaşmıştır. Ayrıca bu tünel Türkiye'de yap-işlet-devret modeli ile yapılan ilk tünel olup geçiş ücretlidir.Zamanın Muğla milletvekili Hasan özyer in ısrarla üzerinde durması ve bizzat gayretleri neticesi göcek tüneli kısa zamanda bitirilerek adeta göceğe hayat vermiştir.Fethiye,dalaman, göcek bundan çok şey kazanmıştır.Yöreye son 50 yılda yapılan en büyük yatırım göcek tünelidir. Yerleşik nüfusu 6.590 'dır. Yaz aylarında bu sayı 9,000 inin üzerine çıktığı düşünülmektedir. Mavi Yolculuk çıkış ve bitiş noktası olarak yoğun yat trafiğine sahiptir. Özellikle uluslararası sulardan gelen uzun yol gezginleri için kapalı körfezi ile sakin ve güvenli bir limandır. Temiz Akdeniz suları , yemyeşil çam ormanları ve plajları ile saklı bir cennet kabul edilen Koyları ve adaları ile deniz yolcuları için vazgeçilmez bir rota haline getirmiştir. Tatil amacı ile karayolu ile gelen yerli ve yabancı turistlere hizmet verecek kapasitede kaliteli konaklama birimleri, günübirlik tekne turu hizmeti veren eğlenceli sahili ve yakın mesafelerdeki birçok plaj ve koyu ile tatilciler için değişik bir alternatiftir. GYC tarafından her yıl 19 Mayıs ve 10 Kasım haftasında düzenlenen iki ayrı Regatta (yelken yarışı) yapılmaktadır. Yerli ve yabancı çok sayıda katılımcının yer aldığı yarışlar beldeye renk ve popülarite katmaktadır. Ulusal Egemenlik ve Çocuk Bayramı (23 Nisan) kutlamalarıda şenlik havasına dönüşerek yıllar içerisinde kalıcı bir düzenleme haline gelmiştir. Her yıl 23 Nisan kutlamalarındaki etkinliklere katılmak ve izlemek amacı ile çevre beldelerden ziyaretçiler gelmekte. Karayolu ile gelen ziyaretçilerin geceleyebileceği her standarda uygun Oteller, Apart Oteller, Pansiyonlar vardır. Bunun yanı sıra, sahil boyunca ve çarşı içinde çok sayıda restoran, cafe ve bar bulunmaktadır. Bölgemizin bir başka şanslı tarafı ise yine özel arabayla veya otobüs ve dolmuşla Sarıgerme, Ölüdeniz, Dalyan gibi ören yerlerine 30 dakika ile 45 dakika arasında ulaşabilmesidir. 1999 yılından itibaren, Ekin (Kültür) ve Gezim(Turizm) Derneği'nin katkılarıyla her 23 Nisan'da 23 Nisan Çocuk Şenliği ve İlkbahar sonunda Yayla Yürüyüşü ve Sonbahar başlangıcında Yayla Dönüşü etkinlikleri düzenlenmektedir. Beldede büyük ve uluslararası yat gezimi açısından önem arzeden altı adet yat limanı bulunmaktadır. Beldenin en önemli özelliği son derece korunaklı ve geniş bir körfez içerisinde yer alan ada ve koyları bünyesinde barındırmasıdır. Bunların doğal sonucu olarak gelişmiş bir yat gezimi gizli gücüne sahiptir. Yat LimanlarÄ± Göcek beldesi Özel Çevre Koruma bölgesinde kaldığından dolayı, çok katlı inşaat izni olmaması sebebi ile konaklamak için 2 katlı otel, motel, apart ve pansiyonlar bulunmaktadır. Bir turizm beldesinin sahip olması gereken tüm alt yapı, donanım ve mekanlara sahip olan Göcek'in en önemli özelliği alışıla gelmiş tatil beldelerine göre sakin ve huzurlu bir yer olmasıdır. Göcek'te, Deniz Temiz İlköğretim Okulu ve Süleyman Şatır Anadolu Lisesi olmak üzere iki adet eğitim kurumu vardır. Muğla veya Fethiye üzerinden Otobüs veya dolmuş ile kendi aracınız ile tekne yat v.b. deniz ulaşımı ile Dalaman Havaalanı aracılığı ile uçakla gidilir. 2006 yılında tamamlanan Göcek tüneli sayesinde, Göcek ile Dalaman Havaalanı arası 22 km den 18 km ye inmiştir.. Sinyal boğucu Sinyal boğucu ("Sinyal karıştırıcı, Sinyal bozucu, jammer"), bir alıcı-vericı sistemde aradaki iletişim ortamını bozmaya yarayan alete denir. Genellikle alıcıyı "(çoğunlukla radyo)" hedefleyen kuvvetli bir vericidir. Sinyalin taşınma şekli en sık elektromanyetik dalga olmak üzere ses, ışık (UV'ten IR'de kadar) de olabilir. Alıcının duyarlı olduğu band aralığında yüksek güçte sinyal yayınını yaparak alıcının giriş katının tüm band için baskılanmasını sağlar ve alıcıyı "sağırlaştırır". Sinyal boğucu, alıcıda seçicilik ve duyarlılık özelliklerini hedef alır. Q faktörü yüksek alıcılar, bu tür engellemelere karşı daha dirençlidirler. Pratik uygulamaları oldukça fazladır: Yuhanna Yuhanna (Yunanca: Ἰωάννης υἱὸς (ya da ὁ) τοῦ Ζεβεδαίου, Latince: Iohannes Zebedaei), Hristiyanlık inancına göre İsa'nın 12 havarisinden biridir. Aslen Yahudi olan Yuhanna'nın, Yuhanna İncili'nin yazarı olduğu düşünülmektedir. (bkz. Yuhanna İncili'nin Yazarı) Bu kitap dışında, Yuhanna'nın 1., 2. ve 3. mektupları ve Vahiy (Yuhanna'nın Vahyi), Yuhanna'nın kaleme aldığına inanılan Yeni Antlaşma kitaplarındandır. Zebedi'nin oğlu olduğu bilinen Yuhanna'nın Efes'te öldüğüne inanılıyor. Yuhanna İncili'nde ismen verilmese de İsa'nın sevdiği bir öğrenciden bahsedilir. (Yuhanna 13:23, 19:26, 21:20) İncilin sonunda bu sevilen öğrencinin incilin yazarı olduğu bildirilir. (Yuhanna 21:20) Ancak incilin sevilen havariyi ismen belirtmemesinden ötürü İncil yazarı Yuhanna'nın bu sevilen öğrenci olup olmadığı tartışmalıdır. Yusuf Yusuf (), gerçek ismiyle Yosef () veya Batı'daki ismiyle Joseph / Josef (), İbrani din büyüğü ve atası. Yakup'un on iki oğlundan en küçüğü Bünyamin'in bir büyüğüdür. İsrailoğulları'nı meydana getiren on iki boydan birinin başıdır. Büyükbabası İshak, büyük-büyükbabası İbrahim'dir. Yakup'un en sevgili eşinden olan en sevgili oğludur. Tanah'a göre Yakup tarafından Yusuf'a rengarenk bir kaftan hediye edilmiştir. Yusuf'a Tanrı tarafından rüyaları yorumlama ilmi bahşedilmiştir. Kıskanç ağabeyleri tarafından önce kuyuya atılmış, sonra Mısırlılara köle olarak satılmıştır. Yahudilik ve İslamiyet kaynaklardaki Yusuf bahsi büyük benzerlik göstermektedir. Hristiyanlıktaki Yosef bahsi Musevilikteki ile aynıdır. Tanah ve Eski Ahit'in Yaratılış (Tekvin) kısmı ile Kur'an'da Yusuf Suresi'nde yaşam hikâyesi anlatılır. İslamiyete göre peygamberdir. Yusuf'un hikâyesi Yahudi dini kitabı Tanah'ın Tevrat (Tora) bölümünün Yaratılış kısmında (37. bölümde) anlatılır. Yaratılış kısmı Eski Ahit'te de bulunduğu için Yusuf bahsi Hristiyanlıkta Musevilikteki ile aynıdır. Yusuf doğmadan uzun yıllar önce babası Yakup ikizkardeşi Esav'ı ve babası İshak'ı kandırarak, âmâ olan babasının kardeşi yerine kendisini kutsamasını sağladı. Durum ortaya çıkınca Esav'ın kendisini öldürmesinden korkarak Kenan Diyarı'ni terketti ve Harran'a, dayısının yanına geldi. Dayısı Lavan'ın yanında çoban olarak çalışmaya başladı. Dayısının Lea ve Rahel adında iki kızı vardı. Yakup Rahel'e aşık oldu. Karşılığında her bir kız için yedişer yıl çalışmak koşuluyla dayısı iki kızını da Yakup'a verdi. Yakup'un Lea'dan Ruben, Şimon, Levi, Yahuda, İssakar ve Zevulun isimlerinde altı oğlu oldu. Sevgili eşi Rahel kısırdı. Rahel'in cariyesi Bilha'dan Dan ve Naftali isimlerinde iki oğlu oldu. Lea'nın cariyesi Zilpa'dan Gad ve Aşer isimlerinde iki oğlu oldu. Tanrı Rahel'in dualarını kabul etti ve kısır olduğu halde Yusuf'u doğurdu. Babası İshak peygamber öldükten sonra Yakup peygamber Kenan ülkesi'e göç etti göç sırasında Rahel bir oğul daha doğurdu ve doğum esnasında hayatını kaybetti. En küçük oğlunun adını Benyamin koydu. Böylece Yakup'un ileride İsrailoğulları'nı meydana getirecek olan 12 tane oğlu olmuş oldu. Yusuf doğduğunda Yakup oldukça yaşlıydı. Ağabeylerinden çok küçük olan Yusuf'a özel bir düşkünlüğü vardı. Yusuf'a upuzun, rengarenk bir kaftan yaptırmıştı. Ağabeyleri Yusuf'u çok kıskanıyorlardı. Bu nedenle ona kötü davranıyorlardı. Yusuf on yedi yaşına girdi. Ağabeyleri ile birlikte babasının sürülerini güdüyor, ağabeylerinin yaptıklarını babasına anlatıyordu. Yusuf bir gün bir rüya gördü. Rüyasında kardeşleri ile birlikte tarlada demet bağlıyordu. Birden Yusuf'un demeti ayağa dikildi ve kardeşlerinin demetleri Yusuf'unkinin önünde eğildiler. Yusuf bu rüyayı anlattığında kardeşleri ondan daha çok nefret ettiler. Yusuf bir rüya daha gördü. Bu rüyasında Güneş, Ay ve on bir yıldız önünde eğildiler. Bu rüyayı anlattığında babası onu "Ben, annen, kardeşlerin gelip önünde yere mi eğileceğiz yani?" diyerek azarladı. İslamiyete göre ise rüyasını anlattığında babası rüyasını kardeşlerine anlatmamasını çünkü onların onu kıskanıp kötü bir şeyler yapmasından korktuğunu söyledi. Çünkü rüyası Allah tarafından ona peygamberlik verileceğini işaret ediyordu. Kardeşlerinin Yusuf'u kıskanması babası İsrail'in de aklına takılmıştı ancak bu konuda bir şey yapmadı. Kardeşleri Dotan'a sürüleri otlatmaya gittikleri bir gün Yusuf'u öldürme planları yaptılar. Babaları Yusuf'u arkalarından yanlarına gönderdi. Ağabeylerinin ne yaptıklarını kendisine anlatmasını tembihledi. Ağabeyi Ruben Yusuf'a kıyamadı ve onu ıssız bir yerdeki susuz kuyuya atmalarını tavsiye etti. Sonradan gidip onu kurtarmayı planlıyordu. Bu plan diğerlerinin aklına yattı. Renkli kaftanını çıkarıp Yusuf'u kuyuya attılar ve yemeğe oturdular. Bir süre sonra Mısır'a giden bir Midyan ticaret kervanı gördüler. Yehuda, ""Yusuf ne de olsa kardeşimizdir, canına kıymayalım. Gelin onu İsmailoğulları'na satalım"", dedi. Yusuf'u kuyudan çekip çıkardılar ve yirmi gümüşe Medyen'li İsmailoğulları'na sattılar. Elbisesini de kana bulayıp babalarına getirdiler ve ""Bak bunu bulduk"" dediler. Yakup Yusuf'u vahşi bir hayvanın parçaladığını düşündü ve günlerce ağlayarak yas tuttu. Elbiselerini parçalayarak beline çul sardı. Oğulları ve kızları denedilerse de onu avutamadılar. Bu arada Medyenliler de, Yusuf'u Mısır'da firavunun bir görevlisine, muhafız birliği komutanı Potifar'a sattılar. Yusuf efendisi Potifar'ın evinde kalıyordu. Yaptığı her işte başarılı oluyordu. Potifar'ın evinin de bereketi artmıştı. Muhafız komutanı Potifar Yusuf'un tanrının özel bir kulu olduğunu düşündü. Onu malikanesindeki her şeyden sorumlu kıldı. Yusuf oldukça yakışıklı bir genç olmuştu. Efendisinin eşi Yusuf'a göz koydu ve onunla beraber olmak istedi. Yusuf kendisine bunca iyilik yapan efendisine bu kötülüğü yapmayacağını ve tanrının buyruğuna karşı gelmeyeceğini söyleyerek karşı çıktı. Kadın elbisesini tutunca Yusuf elbiseyi bırakarak odadan çıktı. Kadın Yusuf'un kendisiyle yatmaya çalıştığını, çığlık atınca da elbisesini bırakıp kaçtığını söyleyerek iftira attı. Efendisi Yusuf'u zindana attırdı. Zindancıbaşı Yusuf'tan hoşnut kaldı ve onu diğer tutukluların başı yaptı. Zindancıbaşı her türlü sorumluluğu Yusuf'a verdi. Yusuf tanrının izni ile her şeyde başarılı oluyordu. Bir süre sonra Firavun'u kızdıran sarayın baş sakisi ve fırıncıbaşısı zindana atıldılar. Yusuf onların hizmetine verildi. Her ikisinin de keyifsiz olduğu bir gün Yusuf nedenini sordu. İkisi de bir önceki gece birer rüya gördüklerini ve yorumlayacak kimse olmadığını söylediler. Yusuf, ""yorum tanrıya özgüdür"" dedi ve rüyalarını anlatmalarını istedi. Baş saki rüyasında üç asma çubuğu gördüğünü, tomurcuklar açar açmaz salkım salkım üzüm verdiklerini, üzümleri firavunun kasesine sıktığını ve firavuna sunduğunu gördüğünü söyledi. Yusuf baş sakinin üç gün içerisinde zindandan kurtulacağını ve eski görevine iade edileceğini söyledi. Sakinin kurtulduktan sonra kendisini unutmamasını ve yardım etmesini istedi. Haksız yere ülkesinden uzaklaştırıldığını ve zindana düştüğünü söyledi. Fırıncıbaşının rüyası ise şöyleydi: Fırıncıbaşı başının üstünde üç sepet beyaz ekmek taşıyordu. En üstteki sepette firavun için pişirilmiş pastalar vardı. Kuşlar sepetteki pastaları yiyorlardı. Yusuf fırıncıbaşıya üç gün içerisinde asılacağını ve başının etini kuşların yiyeceğini söyledi. Üç gün sonra Firavun'un doğumgünü partisi vardı. Firavun baş sakiyi affetti ve görevine iade etti, fırıncıbaşıyı ise astırdı. Ancak baş saki Yusuf'un kendisine yardım etmesi konusunda söylediklerini anımsamadı. Yusuf zindanda 7 yıl daha geçirdi. Tam 7 yıl sonra firavun bir düş gördü. Rüyasında Nil Nehri'nin kıyısında duruyordu. Irmaktan güzel ve semiz yedi inek çıktı. Sazlar arasında otlamaya başladılar. Sonra yedi çirkin ve cılız inek çıktı. Irmağın kıyısında öbür ineklerin yanında durdular. Çirkin ve cılız inekler güzel ve semiz yedi ineği yiyince, firavun uyandı. Yine uykuya daldı, bu kez başka bir düş gördü. Bir sapın ucunda yedi güzel ve dolgun başak bitti. Sonra, cılız ve doğu rüzgarıyla kavrulmuş yedi başak daha bitti. Cılız başaklar, yedi güzel ve dolgun başağı yuttular. Firavun uyandığında çok kaygılandı. Mısır'daki tüm bilge ve büyücüleri çağırdı ancak kimse düşü yorumlayamadı. Birden baş saki Yusuf'u hatırladı ve zindanda başlarından geçenleri firavuna anlattı. Firavun Yusuf'u huzuruna çağırttı ve rüyasını yorumlamasını emretti. Yusuf yedi yıl bolluk olacağını, yedi yıl ise çok şiddetli bir kıtlık olacağını söyledi. Bolluk süresince ülkedeki ürünlerin beştebirini depolamasını tavsiye etti. Benzer rüyaların iki kere görünmesinin ise tanrının kesin kararını verdiğinin ve en kısa zamanda uygulamaya geçeceğinin göstergesi olduğunu söyledi. Bilgili bir adam bulup Mısır'ın başına geçirmesini tavsiye etti. Yusuf'un söylediklerinden çok etkilenen ve onun bilgeliğine hayran kalan Firavun IV. Amenhotep, mühür yüzüğünü parmağından çıkarıp Yusuf'un eline taktı. Adını Safenat-Paneah (Zafenadpena) olarak değiştirdi. Onu tüm Mısır'a ve saraya hükümdar atadı. Yusuf hükümdar olduğunda 30 yaşındaydı. Yusuf Mısır'da Firavun'dan sonra ikinci adam oldu. Kıtlık yılları gelmeden önce toplayabildiği kadar tahıl toplayıp depoladı. On kentinin kahini Potipherah'ın kızı Asenath ile evlendi. Asenat'tan Efrayim ile Menaşe isminde iki oğlu oldu. Yedi yıllık bolluk sona erince şiddetli bir kıtlık baş gösterdi. Kıtlık civar ülkelere de yayıldı. Herkes Yusuf'tan buğday satın almaya başladı. Yusuf'un babası Yakup'ta on oğlunu Mısır'a tahıl satın almaya gönderdi. En küçük oğlu Bünyamin'i, Yusuf gibi başına bir şeyler gelmesinden korktuğu için göndermedi. Yusuf ağabeylerini tanıdı ancak onlar Yusuf'u tanımadılar. Yusuf onlara bir oyun oynamaya karar verdi. Mısır'a casusluk amacıyla geldiklerini iddia etti ve hayat hikâyelerini anlattırdı. Ağabeyleri Bünyamin'den bahsedince, onu da getirmelerini emretti. Ağabeyleri bu başlarına gelenlerin Yusuf'a yaptıklarının cezası olduğunu düşündüler. Kendi aralarında İbranice konuşurlarken Mısır'lı zannettikleri Yusuf'un onları anladığını bilmiyorlardı. Yusuf Ağabeyi Şimon'u tutsak olarak bırakmalarını söyledi ve diğerlerini tahıl vererek geri gönderdi. Tahıl için verdikleri paralarını da gizlice tahılların arasına saklattı. Ağabeyleri ayrılınca bir kenarda gizlice ağladı. Yolda paraları bulan ağabeylerinin korkusu bir kat daha arttı. Eve varınca Yakup'a Mısır hükümdarının Bünyamin'i de görmek istediğini söylediler. Yakup bu fikre şiddetle karşı çıktı. Önce Yusuf'u sonra Şimon'u kaybettiğini, şimdi de Bünyamin'i kaybedeceğini söyledi. Ancak kıtlık iyice şiddetlenince onları tahıl almaları için yeniden göndermeye karar verdi ve gönülsüz olarak Bünyamin'i de götürmelerine razı oldu. Yanlarına ülkenin en iyi ürünlerinden hediye paketleri verdi. Torbalarda buldukları parayı geri götürmelerini söyledi. Yeni alacakları tahıl için de iki kat para verdi. Tanrı'dan Mısır'ın hükümdarına merhamet vermesini diledi. Kardeşleri Yusuf'u görünce önünde yerlere kapandılar. Yusuf onları yemeğe davet etti. Kendisiyle aynı anneden olma küçük Bünyamin'i görmek çok dokunmuştu. Odadan çıkıp gizlice ağladı. Yemek esnasında kardeşleri Yusuf'un karşısında büyükten küçüğe sıralandılar. Normalde Yusuf'la beraber yemek yiyen Mısır'lı heyete ayrıca servis yapıldı zira Mısırlılar İbrani'lerle beraber yemek yemeyi iğrenç buluyorlardı. Yemekte Bünyamin'e diğerlerinden beş kat fazla yiyecek servisi yapıldı. Ertesi gün kardeşlerinin torbalarına tahıl doldurttu. Bünyamin'in torbasına ise şarap içmekte ve fal bakmakta kullandığı gümüş kasesini ve tahılın parasını saklattı. Kardeşleri yola çıktıklarında kahyasını gönderip onları durdurttu ve hırsızlıkla itham etti. Kardeşleri hırsız aralarından biri ise onu öldürmelerini, diğerlerini köle almasını söylediler. Yusuf bunun yerine hırsızı köle alacağını, diğerlerini salacağını söyledi. Torbalar aranınca kase ve paralar Bünyamin'in torbasında çıktı. Yehuda, Bünyamin yerine kendisini köle olarak alması için Yusuf'a yalvardı. Yaşlı babalarının Yusuf'tan sonra Bünyamin'in de acısına dayanamayacağını söyledi. Yusuf huzurundaki Mısırlıları odadan çıkardı. Kardeşlerinin önünde hıçkıra hıçkıra ağladı ve yıllar önce köle olarak sattıkları Yusuf olduğunu söyledi. Yusuf'un kardeşleri ile bir araya geldiğini duyan firavun çok sevindi ve Yusuf'a tüm ailesini Mısır'a getirmesini, onlara Mısır'ın en güzel yerlerini vereceğini söyledi. Yusuf yanlarına elbise, para ve tahıl vererek kardeşlerini ülkelerine geri yolladı. Babasını da alıp gelmelerini söyledi. Kardeşleri eve dönüp olanları Yakup'a anlattılar. Gece rüyasında Tanrı Yakup'a ""Mısır'a gitmekten çekinme. Soyunu orada büyük bir ulus yapacağım. Seninle birlikte Mısır'a gelecek, soyunu bu ülkeye geri getireceğim. Senin gözlerini Yusuf'un elleri kapayacak,"" dedi. Yakup, tüm ailesi ve tüm malları ile Yusuf'un gönderdiği arabalara binerek Mısır'a göçtü. Oğullarının eşleri hariç toplam 70 kişiydiler. Yusuf Firavun'a hayvancılık yaptıklarını söylemelerini öğütledi. Yusuf malları ile birlikte geldiklerini söyledi, bu sayede Goşen'e yerleşebileceklerini ümit ediyordu. Zira Mısır'lılar çobanlardan iğrenirlerdi. Firavun onları ülkenin en iyi yerine, Goşen'deki Ramses bölgesine yerleştirdi. Aralarından becerikli olanları da sarayın sürülerinden sorumlu yaptı. Bu sırada Yakup 130 yaşındaydı. Kıtlık iyice şiddetlendi.
ardından, 1923 yılının yaz aylarında tarafsız bölgeden çekildi. Daniel Rutherford Daniel Rutherford (3 Kasım 1749 - 15 Kasım 1819) İskoç kimyacı ve doktordur. 1772 yılında azot diğer bir adıyla nitrogen (Latince "nitrum", Yunanca ("doğal soda", "genler", "şekillenmek" anlamında olan "Nitron" kelimesinden gelmektedir)'in izolasyonunda ün kazanmıştır. Edinburgh'ta doğan bilim insanı, babası John Rutherford (1695–1779)'un tıp alanında profesör olduğu Edinburgh Üniversitesi'nde eğitim görmüştür. Henüz öğrenci iken, 1772'de azot izolasyonunu ve 1778'de oksijeni hayati hava olarak tanımlamıştır. Joseph Black karbondioksitin özellikleri hakkında çalışırken, mumun onun içinde yanmadığını buldu. Kapalı bir alanda mum yandığı zaman, bir süre dışarı çıkarıldı ve geri kalan hava alevin söndürdü. Bu gayet normaldi fakat kimyasallar tarafından karbondioksit absorbe edilirken , bazı havaları absorbe edilmemiştir. Geride kalan hava alevi sürdüremedi. Black bunun üzerine çalışmalar yaparken, aynı zamanda birbirinden habersiz Rutherford da bu konu üzerine çalışmaktaydı. Çalışmasında fare ölene kadar nitelikli havayla hapsedildi. Sonra geri kalan havanın içinde sönene kadar bir mum yaktı. Sonradan aynı yerde artık yanmayana kadar fosfor yaktı. Gaz odası Gaz odası, idam için kullanılan bir yöntemdir. Kilitli bir oda ve içine konulan zehirli veya boğucu gazlardan oluşur. Bu oda için en çok kullanılan gaz, hidrojen siyanürdür; karbon dioksit ve karbon monoksit de kullanılabilir. 1789'da Fransız Devriminin başında faaliyete geçen ancak etkisi II. Dünya Savaşında artan mahkûmların zehirli CO gazıyla öldürüldükleri dar çaplı odalar. Gaz odalarının asıl kullanım alanı savaştan kaçan askerlerin savaş sonunda cezalandırılmaları ya da savaşta esir alınan düşman kuvvetleri askerlerinin etkisizleştirilmesidir. Ancak 1939-1943 yıllarında Yahudi soykırımı olarak da bilinen katliamlarda ve esir çingenelerin öldürülmesinde yasa dışı şekilde kullanılmıştır. Bu zehirli gazların keşfi gaz odalarının bulunmasından yaklaşık olarak 122 sene sonra 1911'de ünlü fizikçi Albert Einstein tarafından üniversite tezi konusu olarak hazırlanmıştır. Gaz odaları Almanya ve Fransa dışında İngiltere Askeri Akademisinde verilen emre itaatsizlik suçunda ağır olmamak şartıyla öğrenciyi bayıltacak derecede de kullanılmıştır. Ancak kaldırılması 1982 yılını bulmuştur. Son olarak 1942'de İkinci Dünya Savaşı kaçağı Kaly France'in öldürülmesi için kullanılmış ancak riskli olduğu gerekçesiyle önceleri sadece suçlular üzerinde kullanılırken sonraları sadece ağır suç işlemiş kişiler için kullanılmıştır. Kısmî olarak da vatan suçu (devlet sırrını açığa vurma, devlete bayrağa millete hakaret) işlemiş kişiler için kullanılırdı. Bu ceza çeşidi Avrupa İnsan Hakları Mahkemesince "kullanım maksadını aştığı" gerekçesi ile 17 Kasım 1982'de Avrupa Senatosunca kaldırılmıştır. Gaz odaları, 1920'lerin başında, ABD'de idam mahkûmları için kullanılırdı. Yahudi katliamı süresince, Almanlar, soykırım programının bir parçası olarak geniş çaplı gaz odalarını toplu idamlar için kullanırlardı. Gaz odalarının Kuzey Kore'de de kullanıldığı rivayet edilir. Gaz odaları, hayvan ötanazileri için kullanılır, ölümcül dozda karbon dioksit verilerek. Bazen, bunlarla küçük hayvanlara anestezi yapılır. Hard Candy (Madonna albümü) Hard Candy, Amerikalı şarkıcı Madonna'nın on birinci stüdyo albümü. 19 Nisan 2008'de Warner Bros. tarafından yayımlandı. Albüm sanatçının Warner Bros. etiketiyle yayımlanan son stüdyo albümü oldu ve 25 yıllık kayıt geçmişini noktaladı. Madonna albümün üzerinde çalışmaya 2007'nin ilk aylarında başladı ve Justin Timberlake, Timbaland, Pharrell Williams ve Nate "Danja" Hills ile iş birliğine gitti. Genelinde R&B havası bulunan albüm özünde dans-pop türündedir. Warner Bros. Pet Shop Boys'a albümde Madonna ile çalışmayı teklif etti, daha sonra fikir değiştirerek daveti geri çekti. Madonna, Timberlake'in 2006 yılında çıkan albümü "FutureSex/LoveSounds"u dinleyince sanatçıyla iş birliği yapmayı düşündü. Birlikte albüm için birkaç şarkı hazırladılar, fakat bu hazırlıkların temeli Williams'ın demolarıydı. Madonna'nın elinde albüm için yazılmış bazı şarkılar vardı; Timberlake bunları görünce şaşırdı. Bir şarkıyı kaydetmeden önce aralarında yoğun tartışmalar yaptılar. Daha sonra Madonna, "Hard Candy"deki şarkıların çoğunun pek çok açıdan otobiyografik olduğunu belirtti. Fakat bunun kasıtlı olmadığını, albümün hazırlık sürecinde kendiliğinden geliştiğini ifade etti. Madonna başlangıçta kapak görselinde kendisini Siyah Meryem olarak göstermeyi ve albüme "Black Madonna" adını vermeyi düşündü, fakat daha sonra bu düşüncenin tartışmalara neden olabileceğini fark etti. Bunun yerine albüme sertlik ve tatlılık anlamı taşıyan "Hard Candy" adını koydu. Genelde olumlu eleştiriler alan "Hard Candy", yayımlandıktan sonra aralarında ABD, Almanya, Avustralya, Birleşik Krallık, Fransa, İspanya, Japonya ve Kanada'nın da bulunduğu 37 ülkede listelere bir numaradan girdi ve 2008 yılında dünya genelinde en çok satan on birinci albüm oldu. Albüm dünya genelinde dört milyondan fazla kopya sattı. Albümden üç single yayımlandı. İlk single "4 Minutes", 21 ülkede bir numara olarak dünya genelinde bir başarı yakaladı ve Madonna'nın "Billboard" Hot 100 listesinde ilk ona giren 37. single'ı oldu. Daha sonra "Give It 2 Me" ve "Miles Away" single'ları yayımlandı. Albümü tanıtmak için Madonna, üç şehirde küçük mekânlarda şarkı söylediği küçük bir tanıtım turnesine çıktı. Albümün asıl tanıtımı 2008–09 yıllarında, kadın bir solo sanatçı tarafından gerçekleştirilen tüm zamanların en çok hasılat yapan turnesi olan Sticky & Sweet Tour ile yapıldı. Şubat 2007'de Timbaland, Madonna ile sanatçının yakında çıkacak olan on birinci stüdyo albümünün üzerinde çalıştıklarını söyledi. Albüm Madonna'nın Warner Bros. Records tarafından yayımlanan son stüdyo albümü oldu ve hit şarkılarının yer aldığı bir koleksiyon ("Celebration") yayımladıktan sonra Madonna, konser organizatörü Live Nation tarafından kurulan Live Nation Artists'e katılacaktı. Live Nation ile yapılan 10 yıllık anlaşma, Madonna markasının kötüye kullanımı, yeni stüdyo albümler, turneler, ticari faaliyetler, fan kulüpler/web siteler, DVD'ler, müzik ile ilgili televizyon ve film projeleri ve bunlarla ilişkili sponsorluk anlaşmaları dahil Madonna'nın gelecekteki tüm müzik ve müzik ile ilgili işlerini kapsamaktaydı. Ağustos 2007'de Timbaland, albümün gelişimi hakkında MTV News'e konuştu. Justin Timberlake ve kendisinin, Madonna ile albümde çalıştıklarını doğruladı ve sanatçı için on şarkı yazdıklarını söyledi. "La, La" ve Pharrell Williams'ın yazdığı "Candy Shop" şarkılarının hazırlandığını doğruladı. Timbaland ayrıca şunları söyledi: "Ben ve Justin kayıtları yaptık. Madonna harika bir albüme sahip. Justin'in albümüyle birlikte onunki de orada. [...] Ah, adamım, bir şarkı var, onu 'You must be my luck-eee starrrr!' gibi eskiye götürüyoruz ... Bubba Sparxxx'ın 'Ugly' şarkısını hatırlıyor musun? Ona benzer bir ritmim var. Hook bölümünde söz yok. Adını kahveden alan şeyler söylüyor... Şarkının adı 'La, La'. Pharrell da Madonna için 'Candy Shop' adında harika bir şarkı yaptı." Timbaland sözlerini albümün adının henüz belli olmadığını fakat albümü tamamlamak için Eylül 2007'de Madonna ile bir araya gelmesi gerektiğini söyleyerek bitirdi. MTV yeni albümü urban tarzına doğru yönelmiş olarak tanımladı. İlk başta albüm "pek çok tarzdan birçok yapımcıya sahip" olarak nitelendirilmişti. Warner Bros. aslında Pet Shop Boys'a albümde şarkı yazımında ve yapımında görev almalarını teklif etti. Timbaland albüm için "R&B ritimleri olan 'Holiday' gibi." değerlendirmesini yaptı. Justin Timberlake, Timbaland, Pharrell Williams ve Kanye West'in vokalleriyle yer aldıkları albümün yapımcılığını Madonna, Timbaland, Timberlake, The Neptunes ve Nate "Danja" Hills üstlendiler. Daha önce William Orbit, Mirwais Ahmadzaï ve Stuart Price gibi daha az tanınmış yapımcılarla çalışan Madonna, "Hard Candy" için daha tanınmış yapımcı ve sanatçılarla iş birliği yapmaya karar verdi. MTV'ye verdiği bir röportajda neden tanınan yapımcılarla çalışma kararı aldığını açıkladı: "Çünkü onlar iyi ve ben onların çalışmalarını seviyorum. [...] Demek istediğim, kendimi tekrar etmeyi sevmiyorum ve 'Şu sıralar nasıl müzikten hoşlanıyorum?' diye oturup düşünüyordum. Ve bu Timberlake'in "FutureSex/LoveSounds" albümüydü. [...] Saplantılı şekilde onu dinliyordum." Önceden Williams ile albüm üzerinde çalışmaya başlayan Madonna, kayıtlara ara verdiği sırada sanatçının menajeri Guy Oseary, Timberlake ile konuştu ve sarkıcıya Madonna ile çalışmasının çok iyi olacağını söyledi. Timberlake, "'Bu harika olurdu.' dedim ama daha sonra 'Bu asla gerçekleşmeyecek.' diye düşündüm. [...] Fakat bu Pharrell'a bir övgü. O daha önceden altyapıyı hazırlamıştı. Madonna bana 'Candy Shop' ve birkaç şarkıyı çaldı. Aslında tüm kaydı Pharrell'la yapabileceğini düşündüm ve Tim'e 'Nasıl uyum sağlayacağız?' diye sordum. Benim kaydım ile yardımcı yapımcılığı biz yaptık ve Madonna'yı miksaja attık." yorumunu yaptı. Madonna ve Timberlake'in kaydettikleri ilk parça "Devil Wouldn't Recognize You" oldu. Timberlake, Madonna'nın "Hard Candy" projesinden çok önce üzerinde çalışmaya başladığı şarkıyı "Frozen" (1998) ile kıyasladı. "'The devil wouldn't recognize you, but I do" dizesini akılda kalıcı bir hook yapmak ve bunu bir konsept hâline getirmek istedi. Timberlake, Madonna'nın önceden hazırladığı kayıtların miktarından etkilendi. Kendisine fikirler daha hızlı geldiği için normalde kendi sözlerini bu şekilde yazmadığını belirtti ama "Madonna tüm bu düşünceleri, bilmeceleri, şiirleri, hisleri büyük defterlere yazmış ve bunları teslim etmeye devam etti. Bunları alıp puzzle gibi bir araya getirmek harikaydı." dedi. "Miles Away"i kaydederken Timberlake, Madonna için gitar rifi çaldı ve "Bunu nasıl yapmak istiyoruz? Bunun ne hakkında olmasını istiyoruz? Ne demek istiyoruz?" diye sordu. Madonna şarkılar için başka fikirler geliştirmek adına Timberlake ile konuşmaya karar verdi. Üzerinde uzlaştıkları fikirlerden biri uzun mesafeli ilişkilerin evrenselliği oldu; çok kişisel buldukları bu konsepti yine de "Miles Away"de kullandılar. Madonna yaptığı bir yorumda "Elimizdekileri ortaya koyduk. [...] Ve şarkı bittikten sonra stüdyodaki herkes kendisini şarkıyla ilişkilendirdi." ifadesini kullandı. Madonna "Interview" dergisine, "Hard Candy"deki şarkıların ve müziğin ardındaki esinleri açıkladı: "Galiba albümdeki şarkıların çoğu birçok açıdan otobiyografik. Ama bu bilinçsiz bir şekilde gerçekleşti. Müzik yazarken kişisel hikâyeler anlatmayı gerçekten düşünmüyorum. Bu kendiliğinden oluyor. Ve ardından altı ay, sekiz ay gibi uzun bir süre sonra 'Ah, ben bu şarkıyı bunun için yazdım.' diyorum. Fakat ben şarkıyı çaldığım zaman pek çok insan 'Ah, bunda kendimden izler buluyorum.' diyor." "Candy Shop" albümün açılış şarkısıdır. Yapımcılığını Williams'ın üstlendiği şarkı, şeker sözcüğünü seks için bir metafor olarak kullanmaktadır. Williams yaptığı açıklamada "Biz stüdyodaydık, [...] ve Madonna 'Bana iyi bir şeyler verin.' havasındaydı. Ben de ona 'İyi bir şeyler mi diyor?' dercesine bakıyordum. O 'Ne?' der gibiydi. Ve ben de 'Tamam.' der gibiydim. Böylece birlikte çalıştık ve başardık." ifadelerini kullandı. Albümün ilk single'ı "4 Minutes", başlangıçta "4 Minutes to Save the World" olarak biliniyordu. Şarkının gelişimi, gezegenin yok oluşunun acil olarak önüne geçilmesi ve insanların bu süreçten nasıl keyif alabilecekleri fikrinden esinlendi. Madonna'ya göre şarkı, "I Am Because We Are" belgeselini yapması için kendisine esin verdi. Şarkıda Timberlake ve Timbaland vokalleri yer almaktadır. Urban ve hip hop tarzında yüksek tempolu bir dans şarkısı olan "4 Minutes", Timbaland'ın bhangra ritimlerini içermektedir. Şarkının enstrümantasyonunda bakır nefesli çalgılar, sis düdükleri ve inek çanları kullanılmıştır. Şarkının sözleri, Madonna'nın Afrika'ya yaptığı ziyaretten ve kıtada gördüğü insanların acısından esinlenerek bir toplumsal farkındalık mesajı taşımaktadır. Albümün ikinci single'ı "Give It 2 Me"de Madonna, Afroamerikan tarzı bir bassline ile sıçrayan ritimleri birleştirmiştir. Madonna şarkıda önce "If it's against the law, arrest me," daha sonra "If you can handle it, undress me." sözlerini kullanmaktadır. Şarkının kısa tutulan ara bölümünde Madonna sürekli "Get stupid" sözcüklerini tekrar etmekte, Williams ise "To the left, to the right" demektedir. Madonna tarafından bir marş havasında, kendi manifestosu gibi yazılan "Give It 2 Me", dans ve seks hakkında olup Madonna'nın müzik endüstrisindeki üç onyıla yayılan kariyerine bir göndermedir. Müzikal açıdan yüksek tempolu bir dans şarkısıdır ve enstrümantasyon olarak Batı Afrika perküsyonları ile inek çanlarına yer vermektedir. Şarkının arka vokalleri Williams tarafından yapılmıştır. Madonna'nın soluk soluğa söylediği, albümün dördüncü şarkısı "Heartbeat"te, ara bölümdeki müzik normal ritminden ayrılıp yerini sadece davul seslerine bırakmaktadır. MTV, albümün üçüncü single'ı "Miles Away"in görünüşte açık olsa da altında pek çok teknik numara bulundurduğu için ilk bakışta aldatıcı derecede basit duran bir parça olduğunu söyledi. Şarkı albümün dans temasından ayrılmakta ve uzak mesafeli ilişkilerin zorluklarını ele almaktadır. Madonna'nın otobiyografik olarak nitelendirdiği ve o zamanki kocası Guy Ritchie'den esinlenerek yazdığı "Miles Away", hüzünlü elektronik bir baladdır. İlişki temalı sözler bir sonraki şarkı "She's Not Me"de de devam etmektedir; şarkıda Madonna'nın başka bir kadın tarafından taklit edildiğinden söz edilmektedir ve Madonna bu yüzden "She started dressing like me and talking like me, It freaked me out, She started calling you up in the middle of the night, What's that about?" sözlerini söylemektedir. Sonraki şarkı "Incredible", bir aşk şarkısı gibi başlamakta, daha sonra yeniden başlamak için birine yalvarışa dönüşmektedir ve ara bölümden sonra şarkının müzikal yapısı değişmektedir. MTV'ye göre yapıdaki bu değişim Madonna'nın şarkıdaki sevgilisi hakkında nasıl hissettiği ile ilgili yaşadığı kafa karışıklığını yansıtmaktadır. West ile düet yapılan "Beat Goes On", 70'lerdeki R&B ile 80'lerin dans havasını bir araya getirmekte ve West'in söylediği bir rap bölümüne yer vermektedir. Williams, Madonna'nın çalışma etiğinin daha önce çalıştığı sanatçılarınkinden farklı olduğunu belirtti. "Spanish Lesson" adlı şarkıda, Madonna'nın söylediği "If you do your homework/ Baby I will give you more." sözleriyle bu yansıtıldı; şarkıda ayrıca İspanyol etkileri yer aldı. Timberlake ile düet yapılan "Dance 2Night" adlı şarkıda groove izleri taşıyan bir müzik bulunmaktadır. "Devil Wouldn't Recognize You" Madonna tarafından "Hard Candy" projesi başlamadan önce yazıldı. Bir gizem duygusunun bulunduğu şarkı, yumuşak ve yavaşça çalan bir piyano ile başlamaktadır. Şarkı daha sonra hızlı ve hüzünlü bir hâl alırken Madonna "Your eyes are full of surprises/ They cannot predict my fate." sözlerini söylemektedir. Trip hop etkilerinin yer aldığı "Voices", albümün son şarkısıdır; çözümlenmemiş akorlar ile coşkulu telli çalgıları birleştiren şarkının sözleri, "Are you walking the dog?/ Is the dog walking you?" dizeleriyle gerçekte kimin kontrolde olduğunu sorgulamaktadır. "Hard Candy" 25 Nisan 2008'de Almanya, Avusturya, Hollanda ve İrlanda'da, 28 Nisan'da Birleşik Krallık, Brezilya ve Avrupa'nın geri kalanında, 29 Nisan'da ise ABD, Kanada ve Meksika'da yayımlandı. "Billboard" albümün adının Sirius Satellite Radio'da yayımlanan "OutQ" adlı programda açıklandığı gibi "Licorice" olacağını bildirdi. MTV Australia ile yaptığı bir röportajda Madonna, "Hard Candy"nin belirgin bir temasının "Give It 2 Me" şarkısında da tekrarlandığı gibi bir boksörün imajını albüme dahil etmek olduğunu açıkladı ve "'Give It 2 Me' esasında anlam olarak bunun zıddı. Ben sahip olduğun her şeyi bana ver diyen biri değilim, yani bu biraz sert bir tutum." dedi. Bu nedenle Madonna, ilk başta şarkının adının o zamanlar adı olmayan albüme verilmesine karar verdi. Timbaland'ın aynı adlı şarkısının ardından bu düşünceden vazgeçildi. Bundan sonra Madonna, albüme "Black Madonna" adını vermeyi düşündü ve hatta kapak görseli için yüzünü siyaha, gözlerini ise beyaza boyadığı bir fotoğraf çektirdi. 2009'da "Rolling Stone"a verdiği bir röportajda Madonna şunları söyledi: "Son albümümün kapağı için Steven Klein ile dudaklarımın kırmızı, gözlerimin beyaz, yüzümün ise siyaha boyandığı bir fotoğraf çekimi gerçekleştirdik. Bu sözcüklerle bir oynamaydı. Siyah Meryem'i daha önce duydunuz mu? Bunun pek çok anlamı var ve bir dakika için albümüme bu adı vermemin eğlenceli olabileceğini düşündüm. Daha sonra 'Dünyanın yüzde yirmi beşi bunu hoş karşılamayabilir, buna değmez.' dedim. Bu her zaman başıma geliyor, çünkü benim göndermelerim genellikle Richter ölçeğinde etki yapıyor." Albümün adının "Hard Candy" olacağı MTV tarafından doğrulandı. Madonna'nın temsilcisi Liz Rosenberg "Entertainment Weekly"ye "Madonna şekere bayılır. [...] Albümün adı sertlik ve tatlılık, ya da Madonna'nın dediği gibi 'Kıçını tekmeleyeceğim fakat bu seni iyi hissettirecek.' anlamı taşıyor." açıklamasını yaptı. Albümün kapak görseli de aynı zamanda yayımlandı; kapak için Madonna kısa saçları ve belinde profesyonel güreş şampiyonluk kemeri bulunan siyah taytıyla poz verdi. Kemerin üzerinde albümün orijinal adı olan "Give It to Me" yazısı yer aldı. Arka planda pempe nane şekeri desenleri kullanıldı. Kapakta kullanılan fotoğraf, Klein'ın "Interview" dergisinin Nisan 2008 sayısı için çektiği fotoğraflar arasından seçildi. Albümde yer alan yedi şarkı, albümün resmî yayım tarihinden bir hafta önce cep telefonlarından indirilmeye başlandı. 21-27 Nisan 2008 tarihleri arasında "Candy Shop", "Miles Away", "Give It 2 Me", "Heartbeat", "Beat Goes On", "Devil Wouldn't Recognize You" ve "She's Not Me" şarkılarının dağıtımı yapıldı. Ek olarak "Hard Candy" ile "4 Minutes"in klibi Fransa'da Samsung F400 model telefonlara önceden yüklendi. Diğer pazarlarda Vodafone ve Warner Music International, "Hard Candy"de yer alan müzik ve diğer mobil içeriklerin albümün çıkışından önce sadece Vodafone müşterilerine sunulması konusunda anlaşmaya vardılar. Benzer bir anlaşma, albümü 27 farklı ülkedeki telefonlarına önceden yüklemeyi teklif eden Sony Ericsson ile yapıldı. "Hard Candy" ayrıca ABD'de yayımlanmadan dört gün önce MySpace üzerinden yayımlandı. "Çirkin Betty"nin ikinci sezonunun "Jump" adlı final bölümünde yalnızca Madonna'nın müzikleri kullanıldı. Bölümde sanatçının "Candy Shop", "Spanish Lesson", "She's Not Me" ve "Miles Away" şarkıları ile 2006 yılında çıkan single'ı "Jump" çalındı. "Miles Away" ayrıca Japon televizyon dizisi "Change"de kullanıldı. Albüm yayımlandıktan sonra Madonna, albümü tanıtmak için bir tanıtım turnesine çıktı. Medya içeriği "Frank the Plumber LLC" tarafından sağlanan turne, sanatçının konser organizatörü Live Nation ile yaptığı sözleşmenin ilk girişimi oldu. 40 dakika süren ve altı şarkıya yer verilen gösteri New York, Paris ve Maidstone'da sahnelendi. BBC ile yaptığı bir röportajda Madonna şunları söyledi: "Yeni şeyler yapmak istiyorum çünkü çok heyecanlıyım. İnsanlar bunları duymaya geliyor ama eski güzel şarkılarımdan da yapmak istiyorum. "Hung Up"ı seçtim çünkü bu bir önceki albümümün en başarılı şarkısıydı ve "Music"i seçtim çünkü bu da kalabalıkları mutlu eden, marş gibi bir şarkı ve insanları bir araya getiriyor." Gösteride albümün kapak görselinin gösterildiği genişletilebilir, beş platformlu bir sahne kullanıldı. Dar, siyah bir kostüm ve dantelli bir üst giyen Madonna, "Candy Shop"ın müziği başladığında elinde altın rengi bir bastonla bir tahtın üzerinde otururken sahnede belirdi. Sahnenin arkasındaki ekranlarda şekerleme resimleri gösterildi. Madonna altı dansçısıyla birlikte, koreografili danslar yaptı. Daha sonra Madonna, akustik bir gitarı omzuna taktı, bir şampanya şişesinden bir yudum aldı ve "Miles Away"i söylemeye başladı. Bu sırada kalkış ve iniş yapan uçaklar, havalimanları ve dünyadan çeşitli yerler sanatçının arkasındaki ekranlara yansıtıldı. Ardından klibindeki gibi geri sayım yapan bir saatin kullanıldığı "4 Minutes" söylendi. Sonra Madonna, aralarında Timberlake, West ve Timbaland'ın da bulunduğu birlikte çalıştığı sanatçılara teşekkür etmek için bir ara mola verdi. 2005 yılında çıkan "Confessions on a Dance Floor" albümündeki "Hung Up"ı hayranlarına ithaf etmeden önce "Dünyadaki en şanslı kız olduğumu hissediyorum." dedi. Şarkıda The Rolling Stones'un "(I Can't Get No) Satisfaction" şarkısından ögeler kullanıldı. Bu performansı kalabalığın üzerine pembe ve yeşil disko ışıklarının tutulduğu "Give It 2 Me" izledi. Gösteri dansçıların sahte, gri bir metro aracı kapısından çıktıkları "Music" (2000) performansı ile son buldu. Madonna sahne boyunca dans etti, hayranlarının ellerine dokundu ve metro kapısına doğru koşup gözden kaybolarak gösteriyi bitirdi. MTV'den Chris Harris, Roseland Ballroom, New York'taki gösteriyi değerlendirdi ve "Madison Square Garden'a yakışacak bir gösterideydim ve hayranları bunu uzun süre unutamayacak." yorumunu yaptı. "The New York Times" yazarı Ben Sisario, "Madonna hayranları için New York'taki gösteri, şarkıcıyı 2.200 kişi kapasiteli -Madonna'nın normalde konser verdiği yerlere göre küçük olan- bir konser salonunda ücretsiz seyretmenin çok uzun süre beklemeye değecek bir şey olduğunu kanıtladı." değerlendirmesini yaptı. "Billboard"tan Silvio Pietrolungo, "2.200 kişilik kalabalık kesinlikle sadıktı." ifadesini kullandı. 30 Nisan 2008'deki New York konseri, Control Room ve Live Nation katkılarıyla MSN üzerinden canlı olarak gösterildi. 15 Mayıs 2008'de ise uluslararası olarak yayımlandı. Maidstone'daki gösteri, Madonna'nın küfürlü cümleler kullanması nedeniyle Radio 1'da yayımlandıktan sonra BBC'ye gelen şikayetlerden dolayı organizatörlerle sorunlar yaşanmasına yol açtı. Madonna, "Hard Candy"yi daha fazla tanıtmak için sekizinci dünya turnesi Sticky & Sweet Tour'u başlattı. Ağustos 2008'de başlayan turne, Madonna'nın Live Nation ile yaptığı yeni kayıt ve iş sözleşmesinden sonra çıktığı ilk turneydi. Turne Şubat 2008'de duyuruldu ve ABD ile Birleşik Krallık konserlerinin yerleri açıklandı. Başlangıçta turnenin Avustralya'ya uğrayacağı söylendi; ancak finansal sorunlar ve finansal durgunluk buna engel oldu. Kostüm tasarımcısı Arianne Phillips, aralarında Givenchy, Stella McCartney, Yves Saint Laurent, Roberto Cavalli ve Jeremy Scott'ın bulunduğu ünlü modacı ve markaların desteğiyle kostümleri tasarladı. Gösterilerdeki sahne, sanatçının 2006 yılındaki Confessions Tour adlı turnesindekine benzer olarak planlandı. Sticky & Sweet Tour 2008 yılında tamamlandıktan sonra Madonna, daha önce veya uzun suredir konser vermediği şehirlere gitmek için 2009 yılında ikinci bir Avrupa ayağı planladığını duyurdu. Turne "rock odaklı danstastik bir yolculuk" olarak tanımlandı. Gösteri dört bölüme ayrıldı: ana temanın S&M olduğu "Pimp", Madonna'nın klasikleşmiş şarkılarının sanatçı Keith Haring'in çalışmalarından görüntüler eşliğinde seslendirildiği "Old School", Roman halk müziği ve dansının bir birleşimi olan "Gypsy" ve şarkıların Doğu ezgileriyle seslendirildiği "Rave". Madonna son şarkıyı seyirciyle birlikte söyledi. Turnenin 2009 yılındaki ikinci Avrupa ayağında şarkı listesinde, aralarında hayatını kaybeden şarkıcı Michael Jackson anısına yapılan bir dansın da bulunduğu bazı değişiklikler yapıldı. Turne eleştirmenlerden olumlu tepkiler aldı. Sticky & Sweet Tour bilet satışı, ticari hasılat ve seyirci sayısı yönünden pek çok rekor kırdı. Birinci ayaktan sonra turne, $282 milyon kazanarak Madonna'nın Confessions Tour ile kendisine ait olan rekoru kırdı ve solo bir sanatçının en çok hasılat yapan turnesi oldu. Madonna toplamda 32 ülkede 3,5 milyondan fazla kişiye konser verdi ve $408 milyon hasılatla tüm zamanların en çok hasılat yapan ikinci turnesini ve solo bir sanatçının verdiği en yüksek hasılatlı turneyi gerçekleştirdi. 2009 Billboard Turne Ödülleri'nde Sticky & Sweet Tour, en çok hasılat yapan turneye verilen Top Tour ve en yüksek katılımlı turneye verilen Top Draw ödüllerini kazandı. Madonna'nın menajeri Guy Oseary ise Top Manager ödülünü kazandı. "4 Minutes" albümün çıkış single'ı olarak 17 Mart 2008'de Warner Bros. Records tarafından yayımlandı. Pek çok eleştirmen "4 Minutes"i överlerken bazıları ise şarkıda Timberlake'in değil de Madonna'nın konuk sanatçı gibi olduğunu belirttiler. "4 Minutes" yirmi bir ülkede bir numara olarak dünya çapında bir başarı elde etti. Şarkı Madonna'nın Birleşik Krallık'taki on üçüncü bir numaralı single'ı oldu ve ülkedeki listelerde bir kadın sanatçıya ait en yüksek bir numaralı single sayısına ulaşıldı. "4 Minutes" ABD'de "Billboard" Hot 100 listesinde üç numaraya kadar yükselerek Madonna'nın otuz yedinci ilk ona giren single'ı oldu ve daha önce Elvis Presley'de bulunan rekoru kırdı. Şarkının video klibinde Madonna ve Timberlake şarkı söylüyorlar ve önüne çıkan her şeyi yutan siyah bir perdeden kaçıyorlar. Klibin sonunda perde, Madonna ve Timberlake'i yutuyor. Şarkı 51. Grammy Ödülleri'nde En İyi Pop Vokal İş Birliği dalında adaylık elde etti. "Give It 2 Me" 4 Haziran 2008'de Warner Bros. Records tarafından albümün ikinci single'ı olarak yayımlandı. Şarkı eleştirmenlerden olumlu tepkiler aldı ve Madonna'nın "Billboard" Hot Dance Club Play listesindeki otuz dokuzuncu bir numaralı single'ı oldu. "Billboard" Hot 100 listesinde ise sadece bir hafta 57. sırada yer aldı. Hollanda ve İspanya'da bir numarada yer alan şarkı, diğer Avrupa ülkelerinin birçoğunda ilk ona girdi. "Give It 2 Me" 51. Grammy Ödülleri'nde En İyi Dans Kaydı dalında adaylık elde etti. "Miles Away" 17 Ekim 2008'de albümün üçüncü ve son single'ı olarak yayımlandı. Eleştirmenlerden olumlu tepkiler alan şarkı, Timberlake'in 2006'da çıkardığı "What Goes Around... Comes Around" single'ına benzetildi. "Miles Away" Belçika, Birleşik Krallık, Hollanda ve Kanada'daki resmî listelerde ilk kırka girdi. ABD'de resmî listeye girmeyen şarkı, ülkedeki Hot Dance Airplay listesinde bir numarada yer aldı ve Madonna'nın üst üste yedinci bir numaralı şarkısı olarak sanatçıya rekor kırdırdı. "Hard Candy" "genelde olumlu tepkiler" aldığı Metacritic'ten 100 üzerinden 65 puan elde etti. BBC'den Mark Savage şarkıların kompozisyonuyla ilgili "Eğer parçalar ince dokunuşlu daha fazla yapımcıya gönderilseydi, "Hard Candy" Madonna'nın en iyileri arasında yer alabilirdi. [...] Madonna bir kez daha pop duyarlılığını çatırdayan ritimler, bağıran rapler ve aşırı detaycı yapımların cephaneliği hâline getiriyor." yorumunu yaptı.AllMusic'ten Stephen Thomas Erlewine, "["Hard Candy"de] elle tutulur bir ilgisizlik hissi var. Sanki Madonna bu bayat şekeri parlatmaları için dizginleri Pharrell ve Timba-Lake'e teslim etmiş. Belki Madonna müziğe ilgi duymuyor, belki de Live Nation'ın yeşil çayırlarına gitmeden önce Warner için yaptığı bu son albümü hızlıca bitirmeye çalışıyor. Her şekilde "Hard Candy" nadir bir şey: sönük bir Madonna albümü." değerlendirmesinde bulundu. "Blender"dan Tom Young olumlu bir değerlendirme yaptı ve "Madonna "Hard Candy"de son bir önemli başarı için pop şekerlemeleri tapınağına giren kocayan bir usta hırsız gibi. On birinci albüm iyi niyetli müstehcenken çatışmacı bir şekilde edepsiz değil. Fakat 2003 yapımı berbat "American Life"ın C-SPAN vaazları ve itiraf niteliğindeki tıngırtıları veya 2005 yapımı "Confessions on a Dance Floor"un sersemce özgerçekleştirim yapan trance müzikleri ile kıyaslanınca adeta bir pislik banyosu." dedi. "Billboard"dan Kerri Mason, albümdeki yeni tarzı ve Madonna'nın aldığı müzikal yönü övdü fakat şarkıcının yapımcıların kuklası hâline geldiğini belirtti ve "Madonna yapımcıları yaratır, yapımcılar Madonna'yı değil." dedi. "Entertainment Weekly"den Chris Willman albüme B+ verdi ve "Madonna bu şaşırtıcı derecede gençleşmiş setle işi götürüyor." dedi. Reuters'tan Mike Collett-White yaptığı haberde "Ayrılık hediyeleri giderken Madonna'nın 11. stüdyo albümü -ve uzun zamandır çalıştığı müzik şirketi Warner Bros. ile yaptığı son albümü- eğer ilk değerlendirmelere inanılırsa alışılmışın dışında cömert. [...] "Hard Candy" rock eleştirmenlerinden sağlam skorlar elde etti." ifadesini kullandı. "Rolling Stone"dan Caryn Ganz, ""Hard Candy" Madonna'nın bir urban disko kraliçesi olarak köklerine dönmesine yardım eden bir şarkı yazım ekibinin çalışması. [...] "Hard Candy" için Madonna, en iyi yapımcıların kendisini oyuncak yapmasına izin veriyor." yorumunu yaptı. "The Guardian"dan Ben Thompson müzikle ilgili yaptığı yorumda ""Hard Candy" dinleyicilere pek çok şey sunan sert, külçemsi bir şekerleme. [...] Ne zaman sıkıcı olmaya başlasa ilginizi çekecek bir şey sürekli oluyor." ifadesini kullandı. "The Times" yazarı Sarah Hajibegari ""Hard Candy" bir felaket değilse de albümün yapımcıları aynı şeyi daha önce Nelly Furtado, Britney Spears ve Gwen Stefani ile de yaptı." dedi. "The Independent"tan Andy Gill, albümün Madonna'yı "bir zamanlar çeşitli yetenekleri olan ama şimdi sadece dans-popta kemikleşmiş biri" gibi gösterdiğini söyledi. "PopMatters"tan Thomas Hausner, "Albüm ayırt edilemez ve yapay geri dönüştürülmüş pop şarkıları ile dolup taşıyor ve bu Madonna'nın yatıştırıcı arpej vokallerinin bastıramayacağı bir şey." yorumunu yaptı. Pitchfork'tan Tom Ewing ""Hard Candy"de görev alan kimse yaratıcılığının zirvesinde değil!" dedi. "Slant Magazine"den Sal Cinquemani albümden memnun kalmadı ve "Madonna tek bir diskte bu kadar yavan zemin dolgusunu kariyerinin başından beri ve belki o zaman bile sunmamıştı. [...] Burada birkaç itiraf var-siyasi değil, çok manevi değil, ünden, savaştan veya medyadan bahsedilmiyor. Sadece Amerika ne istediyse o." değerlendirmesini yaptı. "NME"den Wilfred Young, ""Hard Candy" pek çok yeni yetme popçu için yeterince sağlam bir albüm fakat yeniliklerin kraliçesi için de öyle mi? Çok vasat." ifadesini kullandı. "Hard Candy" yayımlandıktan sonra 37 ülkede listelere bir numaradan girdi ve Uluslararası Fonogram Endüstrisi Federasyonu'na göre 2008'in dünya genelinde en çok satan on birinci albümü oldu. Albüm dünya genelinde dört milyondan fazla kopya sattı. Nielsen SoundScan'e göre "Hard Candy", ABD'de yayımlandığı ilk gün 100.000 kopya sattı. 280.000 kopyanın üzerinde satışla "Billboard" 200 listesine bir numaradan girdi. "Hard Candy" Madonna'nın bir numara olan yedinci albümü oldu ve böylece Madonna, Barbra Streisand'in ardından bu listede en çok bir numaralı albümü olan ikinci kadın sanatçı oldu. Albüm ABD'de 500.000 kopya satışın ardından Amerika Kayıt Endüstrisi Birliği (RIAA) tarafından altın sertifika ile ödüllendirildi. Aralık 2016 itibarıyla "Hard Candy", ABD'de 751.000 kopya sattı. Kanada'da albüm, Canadian Albums Chart'a zirveden girdi ve Kanada Kayıt Endüstrisi Birliği (CRIA) tarafından 80.000 kopya satıştan dolayı platin sertifika ile ödüllendirildi. "Hard Candy" Avustralya'da Madonna'nın ARIA Albums Chart listesinde bir numara olan yedinci albümü oldu ve Avustralya Kayıt Endüstrisi Birliği (ARIA) tarafından 70.000 kopya satışın ardından platin sertifika ile ödüllendirildi. Yeni Zelanda'da "Hard Candy", 5 Mayıs 2008'de listeye en yüksek konumu olan beş numaradan girdi ve listede dokuz hafta varlık gösterdi. Albüm Japonya'da Oricon haftalık listesine 55.462 kopya satışla bir numaradan girdi ve bir sonraki hafta 80.000 kopyaya yakın satışla listedeki yerini korudu. "Hard Candy" 18 yıl sonra Madonna'nın "I'm Breathless" (1990) albümünden beri bu listede bir numara olan ilk albümü oldu. Madonna ayrıca Japonya'da liste tarihinde art arda üç on yılda da bir numaralı albümü olan ilk uluslararası sanatçı oldu. Latin Amerika'da albüm, Meksika'da üç numara oldu ve iki altın sertifika aldı. Arjantin'de ise CAPIF Aylık Albüm Listesi'nde üç numaraya ulaştı ve platin sertifika aldı. "Hard Candy" ayrıca UK Albums Chart listesine bir numaradan girdi; Madonna, listede bir numara olan on albümü bulunan sanatçıların arasına katıldı ve on bir albümlü Elvis Presley ile on beş albümlü The Beatles'ın ardından üçüncü sırada yer aldı. Albüm British Phonographic Industry tarafından Birleşik Krallık'ta 300.000 kopya satışın ardından platin sertifika ile ödüllendirildi. Official Charts Company'ye göre "Hard Candy", Eylül 2009 itibarıyla Birleşik Krallık'ta 335.523 kopya sattı. Albüm ayrıca European Top 100 Albums listesinde zirveye çıktı. Almanya'da albüm, Media Control Charts listesine bir numaradan girdi ve kırk hafta boyunca listede kaldı. Albüm İrlanda'da listelere bir numaradan girdi ve Mary Black'in "25 Years – 25 Songs" albümünü yerinden etti. Albüm Brezilya'da belirgin bir başarı yakaladı; "4 Minutes", "Give It 2 Me", "Heartbeat", "Beat Goes On" ve "Candy Shop" şarkılarının her biri 100.000 dijital kopya satışla ayrı ayrı platin sertifika aldı. Yapım görevlileri "Hard Candy" albüm kitapçığından alınmıştır. Lingchi Lingchi ya da yavaş dilimleme, Çin'de 1905 yılında yasaklanana kadar uygulanan bir idam yöntemidir. Suçlu "parmak uçları, parmak ortaları, parmaklar, bilek, ön kol, dirsek ve kol" 1 cm kalınlığında parçalar halinde doğranır. Aynı işlem burna, kulaklara, yüze, bacaklara, bele ve gövdenin çeşitli yerlerine uygulanır. En sonunda kesici alet kalbe saplanır ve mahkûmûn kafası kesilir. Gerçekleştirilmesi günler sürebilir. Barbastro Savaşı Barbastro Savaşı (Barbastro Muhasarası adıyla da bilinir), Papa II. Alexander'ın bir İspanyol şehri olan Barbastro'yu Müslümanların egemenliğinden almak için tasdik ettiği uluslararası bir seferdir. Şehir Batı Avrupalı devlet ve devletçiklerden oluşan büyük bir orduyla 1063 senesinde kuşatıldı ve elde edilen başarı sonucu Haçlıların eline geçti. Bu sefer Reconquista'nın (Müslümanları İber Yarımadasından atma hareketi) önemli halkalarından birini oluşturmaktadır. Ayrıca bu sefer gelecekte yapılacak olan Haçlı Seferlerinin bir provası niteliğini taşımaktadır. Papa II. Alexander 1063 senesinde kendisine dinen bağlı devletlere Reconquista'yı Hristiyanlığın öncelikli sorunu olarak gösteren telkinlerde bulunmaya başladı. Muhtemelen Büyük Hugh (Hugh of Cluny)'un orduya katılmasını onaylayarak ve Burgundy'deki manastırın baş rahibinin kardeşi olan Thomas de Chalon'u buradaki ordunun kumandanlığına getirerek bu hususta ilk adımı attı. Fakat bu zorlu sefer için Fransa'dan başka devletlerin de bu kutsal harekete karşı istekleri olmalıydı. Böylece Papa başta Fransız ve Burdiganlardan olmak üzere diğer ağırlıklı unsurları İtalyan-Norman olan ve yerel İspanyol kuvvetleri ile Katalan ve Aragon kuvvetlerinden müteşekkil bir orduyu Barbastro'ya gönderdi. Bu büyük ordunun komutasına ise bir Norman olan Montreuilli William getirildi. Aragon Kralı Sancho Ramírez'de daha güneyde mevcut Müslüman Emirliklerinin şehre yardıma gelmemesi için yapılacak harekata kumanda etmek gayesiyle orduda mevcut İspanyol unsurlarının komutasına getirildi. Oluşturulan müttefik ordusu Akitanya Dükü VIII. William (Guy-Geoffrey) rehberliğinde İber Yarımadasına girdi. Sefer esnasında bu büyük ordudaki farklı milletlerin aralarındaki sorunlar çıkmasına rağmen Fransız şövalyeler ağırlıklarını ortaya koyup anlaşmazlıkları önleyebiliyorlardı. Akitanya Dükü'nün kılavuzluğunda Somport'tan Pireneleri aşıp 1064 yılının ilk günlerinde kendilerini bekleyen Katalan ordusu ile Gerona'da birleşti. Graus'u geçerek savaş yürüyüşüne iki koldan giren Haçlı Ordusu, Zaragoza Emiri El-Muktedir'in kardeşi olan El-Muzaffer tarafından yönetilen Lerida Emirliğine bağlı olan Barbastro üzerine hareket etmeye başladı. Lérida'dan istediği desteği alamayan şehir su gücü ile hareket eden büyük taşlarla muhasara edildi ve 40 gün içinde düştü. Şehri ele geçiren Haçlılar acımasızca şehri talan edip, yağmaladılar. Tarihçi Chaytor'un anlattıklarına göre 50000 kadar Müslüman kılıçtan geçirildi. Bu seferle Haçlılar birçok ganimetler elde ettiler. Sarazenlerin en güzel kızları ve hazinelerinin Haçlıların eline geçtiği kaydedilmiştir. Muhasaradan sonra Urgel kontu III. Ermengol şehre vali olarak atandı. Şehirde Aragon Krallığı hakimiyetine girdi. 1065 senesi içinde Müslümanlar karşı saldırılarla birçok şehri kolaylıkla geri aldılar ve Haçlılardan ele geçirdikleri küçük garnizonları kılıçtan geçirdiler. Burdiganların lideri Thibaut geri dönüş yolundayken 1065 senesinde vefat etti. Barbastro Seferi Haçlı seferlerinin geleceğini haber veren bir prova niteliğindeki bir harekattır. Adigön Adigön (, Ahıska'nın ilçesi. Gürcistan'ın Samtshe-Cavaheti bölgesinde yer alır. İlçenin yüzölçümü 800 km².'dir. 2002 nüfus sayımına göre nüfusu 20,752 kişidir. Gürcistan'ın Samtshe-Cavaheti bölgesi Ahıska iline bağlı ilçenin, kuzeyinde Kutais şehri, batısında Batum, doğusunda ise Ahıska il merkezi, güneyinde ise Türkiye'nin Ardahan ili Posof ilçesi ile sınırlıdır. 4 Minutes "4 Minutes", Amerikalı şarkıcı Madonna'nın on birinci stüdyo albümü "Hard Candy"de yer alan, Amerikalı şarkıcılar Justin Timberlake ve Timbaland ile birlikte söylediği şarkıdır. 17 Mart 2008'de Warner Bros. Records tarafından albümün çıkış single'ı olarak yayımlandı. Şarkının gelişimi, gezegenin yok oluşunun acil olarak önüne geçilmesi ve insanların bu süreçten nasıl keyif alabilecekleri fikrinden esinlendi. Yazım süreci, Madonna ve Timberlake arasında yapılan fikir alışverişleri sayesinde tamamlandı. Madonna'ya göre şarkı, "I Am Because We Are" belgeselini hazırlamasında kendisine esin kaynağı oldu. Şarkı, Londra'da kaydedilirken miksaj Miami'de yapıldı. Ses mühendisi Demo Castellon, ilk olarak vokallerin üzerinde, daha sonra Timbaland ve Danja tarafından oluşturulan ritimler ve synthler üzerinde çalıştı. Urban ve hip hop tarzında yüksek tempolu bir dans-pop şarkısı olan "4 Minutes", Timbaland'ın karakteristik bhangra ritimleriyle aralarında bakır nefesli çalgıların, sis düdüklerinin ve inek çanlarının bulunduğu enstrümanları birleştirmektedir. Şarkının sözleri, Madonna'nın Afrika'ya yaptığı ziyaretten ve kıtada gördüğü insanların acısından esinlenerek kamuoyuna bir uyarı içermektedir. "4 Minutes", birçok müzik eleştirmeninden olumlu tepkiler aldı, şarkının bandoya benzetilen müziği övüldü. Bazıları ise şarkıda Timberlake'in değil de, Madonna'nın "misafir sanatçı" gibi olduğunu öne sürdüler. "4 Minutes", aralarında Almanya, Avustralya, Birleşik Krallık, İspanya, İtalya ve Kanada'nın da bulunduğu yirmi bir ülkede bir numara olarak dünya çapında bir başarı elde etti. ABD'de şarkı "Billboard" Hot 100 listesinde üçüncü sıraya çıkarak Madonna'nın listelerde "ilk 10"a girmeyi başarabilen otuz yedinci single'ı oldu ve daha önce Elvis Presley'de bulunan "ilk ona girebilen en çok single'ı olan şarkıcı" rekorunu ele geçirdi. Şarkının video klibinde Madonna ve Timberlake şarkı söylüyorlar ve önüne çıkan her şeyi yutan siyah bir perdeden kaçıyorlar. Klibin sonunda perde, Madonna ve Timberlake'i yutuyor. Madonna "4 Minutes"i "Hard Candy" tanıtım turnesinde ve Sticky & Sweet Tour'da seslendirdi. Sticky & Sweet Tour'da şarkı, Madonna'nın fütüristik robotik bir kostüm giyidiği rave bölümünün açılış şarkısı oldu. Şarkının performansları sırasında Timberlake ve Timbaland video ekranlarında belirdiler ve kendi bölümlerini söylediler. Şarkı, 51. Grammy Ödülleri'nde "En iyi pop vokal iş birliği" ve "En iyi remiks kaydı, klasik dışı" kategorilerinde adaylık elde etti. Onuncu stüdyo albümü "Confessions on a Dance Floor"un yayımının ardından Madonna, ne tür müzik yapmak istediğini düşündü ve önceki albümlerinde olduğu gibi dans müziğini seçti. Madonna'nın o zamanki yapımcısı Stuart Price, sanatçıya ne tür bir müzik arzu ettiğini sordu. Madonna ise Justin Timberlake ve Timbaland'ın yaptığı müzikten çok hoşlandığını ve onlarla çalışmayı arzu ettiğini söyledi. "4 Minutes"in sözlerini bu üç kişi yazarken, yapımcılığını Nate "Danja" Hills Timbaland ve Timberlake ile birlikte üstlendi. İlk başta adı "4 Minutes to Save the World" olarak kararlaştırılan şarkı, Madonna'nın albümü "Hard Candy" için yapılan son şarkılardan biriydi. MTV News'e verdiği bir röportajda Madonna, şarkının konseptinin Timberlake ile yaptıkları görüşmeler sonucu geliştiğini belirtti. Şarkının anlamıyla ilgili olarak şunları söyledi: Bunun tam anlamıyla önemsenmesi gerektiğini düşünmüyorum. Şarkıda ivedilikle hareket edilmesinden söz ediliyor. Gün geçtikçe insanlar çevreyi ve gezegeni nasıl yok ettiğimizin farkına varıyorlar. Sadece dikkatimizi dağıtmaya devam edemeyiz. Kendimizi eğitmeli, uyanmalı ve bununla ilgili bir şeyler yapmalıyız. Aynı zamanda sıkıcı ve ciddi olmak istemiyoruz ve eğlenmek istiyoruz. Yani eğer gezegeni kurtaracaksak bunu yaparken iyi zaman geçirebilir miyiz? Madonna, şarkıda işlenen temanın yaşıyla hiçbir şekilde ilgisi olmadığını, sadece uzun zamandır aklında olan bir duyguyu "4 Minutes" ile bir şarkı hâline getirdiğini anlattı. "Interview"dan Ingrid Sischy, şarkının dünya için bir balad gibi olduğunu söyledi ve "Harika bir bandonun müziğine sahip. Bu dev bir dans şarkısı." şeklinde değerlendirdi. Madonna, Sischy ile aynı görüşü paylaştığını belirtirken, şarkının "komik bir paradoks" ve belgeseli "I Am Because We Are"ın esin kaynaklarından biri olduğunu ifade etti. Sözkomusu belgesel filmde, bir Afrika ülkesi olan Malavi'deki insanlık dramı ve gıda kıtlığı ele alınıyor. "4 Minutes"in kayıtları Londra'da 72 kanallı bir SSL 9080 scratching aletiyle yapıldı. "Sound on Sound" dergisinden Paul Tingen, miksaj ve kayıt mühendisi Demacio "Demo" Castellon ile röportaj yaptı; Castellon ilk kayıtlara katılamadığını; çünkü başka bir proje üzerinde çalıştığını, fakat ikinci kayıtlara yetiştiği için şanslı olduğunu söyledi. Castellon geldiğinde davul sesleri ve temel klavye ritimleri dâhil şarkının yarıdan fazlası bitmişti. Castellon'a göre kendisi "şarkının kalanını kaydederken girişinde ve sonunda biraz programlama yaptı." Stüdyoda Timbaland ve Danja, "4 Minutes"in arka parçasını yapmak için Akai MPC3000 ve Ensoniq ASR-10 kullandılar. Ayrıca davul makinesi, Yamaha Motif iş istasyonu klavye ile synth örneklerinden yararlandılar. "Özel analog klavyeler vardı ve gerisi yumuşak synthlerdi. Fakat sürekli deneyimliyoruz ve çalıştığımız stüdyoda ne kadar alet varsa kullanıyoruz. Tercihlerimiz olabilir, fakat sürekli yeni şeyler denemeye açığız. Bu yüzden müziğimiz diğerlerininkinden farklı." Castellon, "4 Minutes" arka planında "çoğunlukla bakır nefesli çalgılar, synthler ve vurmalılar olduğunu" söyledi. Castellon seansın aslında insanların düşündüğünden çok daha büyük olduğunu iddia etti. Bu iddiasını şu sözlerle sürdürdü: "Çünkü Tim ve Danja kendi müziklerini yaparken gurur duyuyorlar [...] '4 Minutes'teki davullar ve vurmalılar 23 stereo parçaydı, toplamda 46 parça etti, 16 stereo bakır nefesli çalgı parçası vardı. Tüm seanstan 100'e yakın parça çıktı ve ben Pro Tools'tan SSL'e 80 çıktı aldım, Pro Tools ile biraz alt miksaj yapıldı. Ama çoğunlukla sorunsuz geçti." Röportajda Castellon, Timbaland'ın yapımıyla ilgili görüşlerini ve kendi yapım çalışmasını paylaştı: '4 Minutes' söz konusu olduğunda Tim'in en baştan işlerin nasıl ilerleyeceğiyle ilgili bir görüşü vardı, özellikle ses dalgalarıyla ilgili. O gerçek bir yapımcı. Sadece müziğe bakmıyor, sese de bakıyor. Ayrıca harika bir mühendis ve inanılmaz bir kulağa sahip ve stereo çeşitliliğinde parçaları nasıl bir araya getireceğini biliyor. [...] '4 Minutes' seansını açtığımda devam eden çok şey vardı. Zor kısmın vokalleri kesmeyi unutmamak olacağını o anda anlamıştım. Vokallerin üzerinde çalışmaya başlamak bunu elde etmenin tek yoluydu. Daha sonra diğer kısımları vokallerin etrafına kurdum. Diğer zorluk parçadaki her şeyin net olduğundan emin olmaktı ve her çalgı, her hece, her nefes duyulabilmeliydi. Ayrıca bir parça üzerinde genellikle belli bir sıralama dâhilinde çalışırım. Böyle daha kolay çünkü işiniz bittiğinde her şey biter. O yüzden parçanın sonuna gelene kadar bölüm bölüm çalışmaya devam ederim ve tüm miksajın bittiğini bilirim. Castellon, SSL'in dâhilî otomasyonunun kendi harmanladığı müziğe müdahele etmesini istemediğini söyledi. Onun yerine otomasyon Pro Tools ile sağlanırken seviyeler, kontolü Castellon'da bulunan sekiz düğmeli bir CM Labs Motormix ile ayarlandı. Castellon'a göre kendisi "sıkıştırma ve kaydırma yaptığı SSL ile her şeyi çalıştırdı." Parçanın miksajı Miami, Florida'da 96 kanallı bir SSL J serisi kontrol paneliyle yapıldı. Kaydedilen arka parçaların miktarını göz önünde bulundurunca Castellon, "4 Minutes" miksajındaki zorluğun "müziğin vokalleri boğmadığından emin olmak" olduğunu belirtti. Castellon bunu nasıl yaptığını açıkladı: "Vokallerle başladım, sonra müziği ekledim ve en son davulları. Bu benim için tuhaftı." Miksaj için çok az dijital eklenti kullanıldı. Castellon şarkıyı hızlı bir şekilde bitirmeyi denedi, miksaj bir gününü aldı. İki gün sonra miksajın ince ayarını yaptı. Miksajlar tamamlandıktan sonra, Castellon vokallerin üzerinde çalıştı; ilk olarak Timbaland'ın giriş bölümüyle başladı, Madonna'nın sesiyle devam etti ve Timberlake'in vokalleriyle bitirdi. Timbaland'ın vokallerinde SSL'in EQ'sunu kullandı ve ses çok yüksek olduğunda tıraşlamayı engellemek için girdi seviyelerini ayarladı. Madonna ve Timberlake için biraz SSL'in dinamik aralık kompresörünü kullandı ve Madonna'nın sesine "bir [Lexicon] PCM42 ile sekiz nota erteleme uyguladı, Eventide H3500 ile dörtlüklere ve [TC Electronic] TC3000 ile hooklara yankı" yaptı. Bu dijital sinyal işlemcileri Madonna'nın vokallerine stereo alanı hissi vermek için kullanıldı. Castellon, Timbaland ve Danja'nın davul programlamasını övdü, fakat programlama bazen "aşırı iyi" olduğu için kendisinin "seviyeyi biraz düşürmesi" gerektiğini belirtti. Castellon, pes davulların seviyesini kontrol etmek için Waves Audio'nun "Renaissance Compressor" eklentisinden yararlandı. "Diğer parçalarla çatışan belirgin bir pes sesi vardı, Tim onu farklı notası ve sesi olan başka bir pes ile değiştirdi." dedi. Castellon, bir Focusrite D2 EQ kullanmanın kendisine "yeni pes davulun sesiyle diğer pes davul seslerini eşleştirmekte" yardımcı olduğunu söyledi. Davullar ve vurmalılar eklendiğinde "4 Minutes"in kayıt ve miksajı bitmişti. Castellon "Şansımıza her şey sonunda bir araya geldi. Önce davullarla başlayıp vokallerle devam etseydim, miksaj bu şekilde olmazdı." dedi. "4 Minutes" urban ve hip hop tarzında bestelenen yüksek tempolu bir dans-pop şarkıdır. Hareket hâlindeki bir bando etkisiyle "Rolling Stone"dan Caryn Ganz'ın tanımıyla "gam benzeri rifflerle" çalınan bakır nefesli çalgıların çınlayan ritimlerini birleştirmektedir. Kullanılan diğer enstrümanlar sis düdükleri ve inek çanlarıdır. "4 Minutes"te Madonna ve Timberlake şarkı söylerken sözlerini değiştiriyorlar, Madonna "road to hell is paved with good intentions" dizesini söyleyince ritim sert çınlayan bir melodiye doğru geçiyor. Madonna ve Timberlake nakaratı söylemeye başlıyorlar, Timberlake "We've only got four minutes to save the world" dizesini söylüyor. Şarkı ikinci bölümde ve ikinci nakaratta da aynı hızda devam ediyor, sona ermeden önce tüm ritimler susuyor ve sadece Timbaland'ın karakteristik bhangra ritimleri, bakır nefesli çalgı riffleri ve Madonna'nın durmadan söylediği "tick-tock" sözcükleri duyuluyor. Alfred Publishing tarafından Musicnotes.com'da yayımlanan nota kağıdına göre "4 Minutes", Sol minör ile bestelendi, dakikada 115 tempo ve üç dörtlük ölçü işaretiyle yazıldı. Timbaland'ın bhangra ritimlerine şarkının başında ve sonunda yer verildi. Madonna ve Timberlake'in sesleri tonal olarak Fa ile Si bemol aralığında olmak üzere iki oktavdır. Şarkı nakarat bölümünde Mi♭–Re–Do–Re akor dizisini, diğer bölümlerde ise Re–Sol–Do–Fa–Si♭–Re akor dizisini takip etmektedir. "4 Minutes"in sözleri, Madonna'nın Afrika'ya yaptığı ziyaretten ve kıtada gördüğü insanların acısından esinlenerek bir toplumsal farkındalık mesajı taşımaktadır. "The New York Times"tan Jon Pareles "her ne kadar şarkıdan, dört dakikanın bir şarkıyı garantili pop hiti yapmaya yeteceği anlaşılsa da, gerçekte "Hard Candy" albümünde yer alan şarkılardan bir tek bu şarkı toplumsal farkındalık mesajı taşıyor." dedi. İlerleyen saat sesi bu mesajı daha da vurgulamaktadır. Madonna "New York" dergisine "The road to hell is paved with good intentions" dizesinin kendi hayır işleriyle ilgili olmadığını açıkladı. Aksine bu kendisine sorduğu bir soruydu: "Benimsendiğim fikrini veya içinde bulunduğum zamanın ruhunu anlıyor muyum? Çünkü en iyi niyete sahip olabilirsiniz ama yeterli bilginiz olmayabilir ve çok büyük hatalar yapabilirsiniz." "Sometimes I feel what I need is a you intervention" dizesinin anlamıyla ilgili olarak Madonna, "Bazen beni kurtarman gerektiğini düşünüyorum." açıklamasını yaptı. Caryn Ganz şarkıyı "gürültülü, yoğun ve enerjik bir parça" olarak değerlendirdi ve Timberlake'in "en iyi Michael Jackson etkisini" bıraktığını belirtti. "Billboard" müzik yorumcusu ve editörü Chuck Taylor "Şarkıyla birlikte Madonna, 2005'teki 'Hung Up'tan beri ilk ona giren ilk hitine hazırlanıyor. [...] Bu dans parçasında bir şeyler oluyor [...] fakat Madge ve Justin'in sırayla söyledikleri 'We've only got four minutes to save the world' nakaratı kendi başına şarkıyı satacak kadar çekici." dedi. Ayrıca şarkının "bir araya geldiklerinde çok başarılı olan iki süper gücün [Madonna ve Timberlake] olay kaydı" olduğu yorumunda bulundu. BBC'den Mark Savage ses için "öyle fütüristik ki gerçekçi bir şekilde dünyanın sonundan itibaren ışınlanabilirdi." dedi. "The Independent"tan Andy Gill, "4 Minutes"in "Hard Candy"nin kurtarıcılarından olduğunu belirtti ve "Mardi Gras bandosunun gürültülü şekilde çalması albümün iddialı özelliklerinden biri." değerlendirmesini yaptı. "Houston Chronicle" yazarı Joey Guerra, parçayı Nelly Furtado'nun çalışmasıyla karşılaştırdı ve kompozisyonun "radyoda çalınma amacı taşıdığını" söyledi. Slant Magazine'den Sal Cinquemani, şarkının "albümün geri kalanı için tanıtım niteliğinde" olduğunu belirtti. "Entertainment Weekly"den Chris Williams şarkı için "kur yapan bir düet" yorumunda bulundu. "The Guardian"dan Ben Thompson, "Tüm kaygılar yaşamın akışından geçiyormuş gibi kaçması zor bir hisse sahip – çaba harcamadan, bazen zekice." dedi. "The Boston Globe"dan Joan Anderman şarkı için "saf yıldız gücü ve anlık müzikal cazibesi nedeniyle liste başı" değerlendirmesini yaptı ve "Madonna'nın 50. doğum gününün arifesinde [...] '4 Minutes' bir ikonun kendisine verdiği kaçırılmayacak bir hediye duygusu yaratıyor." dedi. Fakat "Madonna, Timbaland'ın muazzam ritimlerine ve Timberlake'in çevik melodisine yetişmeye çalışan bir konuk sanatçıyı andırdığı için, ikinci planda olmak hiçbir yerde '4 Minutes'te olduğu kadar bariz değil." yorumunu yaptı. "The Washington Post"tan Freedom du Lac şarkıyı övdü ve "Patlayıcı bir bando ritmiyle ilerleyen şarkı, Madonna'nın bu onyılda yaptığı en heyecan verici şeylerden biri." dedi. AllMusic'ten Stephen Thomas Erlewine, melodik ve ritmik hook'u övdü; fakat Madonna'nın sesi Timbaland'ın dört notalı synthleri karşısında boğulduğu için hayal kırıklığına uğradı. 51. Grammy Ödülleri'nde "4 Minutes" Madonna, Timberlake ve Timbaland'a En İyi Pop Vokal İş Birliği dalında adaylık getirdi. Hollandalı müzisyen Junkie XL ise şarkıya yaptığı remiksten dolayı En İyi Remiks Kaydı, Klasik Dışı dalında ödüle aday gösterildi. "4 Minutes" ABD'de radyoda çalınma sayısına göre 5 Nisan 2008 tarihinde "Billboard" Hot 100 listesine altmış sekizinci sıradan girdi. Bir hafta içinde şarkı altmış beş sıra birden yükselerek listede üçüncü sıraya ulaştı. Bu sıçramada 217.000 dijital ilk hafta satışı etkili oldu ve şarkının Mariah Carey'nin "Touch My Body" single'ının ardından "Billboard"un Hot Digital Songs listesine ikinci sıradan girmesine yol açtı. Şarkı 2005 yılında çıkan "Hung Up"tan beri Madonna'nın ilk ona giren ilk single'ı olurken otuz yedinci ilk ona giren single'ı oldu ve daha önce Elvis Presley'ye ait olan rekoru kırdı. "4 Minutes" ayrıca sanatçının Hot 100 listesinde, 2000 yılında "Music" bir numara olduktan sonra en yüksek sıraya ulaşan single'ı oldu. Ek olarak Timberlake'in ilk ona giren dokuzuncu şarkısı oldu. Pop 100 listesinde şarkı ikinci sıraya kadar yükseldi. "4 Minutes" Hot Dance Club Play ve Hot Dance Airplay listelerinde zirveye çıkarak "Billboard"un dans listelerinde önemli başarı yakalamış oldu. Yayımından beş ay sonra "4 Minutes", iki milyon dijital satış nedeniyle Amerika Kayıt Endüstrisi Birliği (RIAA) tarafından iki platin sertifika ile ödüllendirildi. Nielsen SoundScan'e göre "4 Minutes", 2,37 milyon satışla ABD'de 2008 yılının en çok indirilen onuncu şarkısı oldu ve Temmuz 2012 itibarıyla üç milyon kopyadan fazla sattı. Nielsen Broadcast Data Systems (BDS) "4 Minutes"in Kanada'da Contemporary Hit Radio listesine bir numaradan girdiğini doğruladı. Böylece CHR listesine BDR tarihi boyunca ilk kez bir şarkı birinci sıradan girmiş oldu. Şarkı 27 Mart 2008 tarihinde Canadian Hot 100 listesine yirmi yedinci sıradan girdi ve bir sonraki hafta zirveye yerleşti. Yılın sonunda "4 Minutes" 143.000 kopya satışla Kanada'da en çok satan beşinci dijital şarkı oldu ve Canadian Hot 100'ın yıl sonu listesinde dördüncü sırada yer aldı. "4 Minutes" ayrıca Avustralya ve Yeni Zelanda'da başarı elde etti. Avustralya'da ARIA Singles Chart'a üçüncü sıradan girdi ve iki hafta sonra bir numaraya yükselerek üç hafta üst üste zirvede kaldı. "4 Minutes" Australian Recording Industry Association (ARIA) tarafından 70.000 kopya satış nedeniyle platin sertifikayla ödüllendirildi. "4 Minutes" Yeni Zelanda'da single listesine on dördüncü sıradan giriş yaptı ve ilk ona doğru yükselerek üçüncü sıraya kadar ulaştı. Şarkı Recording Industry Association of New Zealand (RIANZ) tarafından 7.500 kopya satış nedeniyle altın sertifikayla ödüllendirildi. Birleşik Krallık'ta "4 Minutes", UK Singles Chart'a yedinci sıradan girdi. Şarkı, Madonna'nın Britanya'da ilk ona giren altmışıncı single'ı oldu. Airplay Chart'a on dokuzuncu sıradan giren şarkı, ilk haftasında 564 kez çalma sayısına ve 27,1 milyon dinleyiciye ulaştı. 20 Nisan 2008'de şarkı 40.634 kopya satışla listenin zirvesine çıkarak (hafta bitiş tarihi 26 Nisan 2008) Madonna'nın Britanya'daki on üçüncü bir numaralı single'ı oldu. Dört hafta boyunca zirvede kalmaya devam etti. Official Charts Company'ye göre şarkı 500.000 kopya satarak 2008 yılının en çok satan dokuzuncu şarkısı oldu ve British Phonographic Industry'den altın sertifika aldı. "4 Minutes" ayrıca "Billboard"un European Hot 100 Singles listesinde dört hafta boyunca bir numarada kaldı. Genel olarak "4 Minutes" dünya çapında yirmi bir ülkede bir numara oldu. Video klip, Fransız yönetmenler Jonas & François tarafından Londra'da çekildi. Klipte daha önce Madonna'yla Confessions, Re-Invention, Drowned turnelerinde ve "Sorry" single'ının klibinde çalışan Jamie King'in koreografisi kullanıldı. Japon hip hop dans ikilisi Hamutsun Serve de klipte yer aldı. Klip yayımlanmadan önce "Rolling Stone", Madonna ve Timberlake'in klipte "süper kahraman" gibi davrandığını ve birçok engelden kaçtığını söyledi. Klipte Madonna krem rengi bir korse, parlak siyah çizme giyerken dalgalı platin sarı saç kullandı; Timberlake genel olarak kot giydi ve boynuna atkı sardı. Madonna klibin ardındaki fikrin "kavramsalcılığa ilişkin" olduğunu belirtti. Klibin bir geçit töreni gibi çekildiğini açıkladı, "Bu bir akım ve herkesi yanımıza katmak istiyoruz." dedi. Her şeyi yutan siyah perde fikriyle ilgili olarak Madonna şunları söyledi: Hiçbirimiz siyah perde kavramını anlamadık. Çok kavramsaldı. Aslında şarkıyı iki Fransız yönetmene [Jonas & Francois] verdik ve ilginç olduğunu düşündüğüm tek kavramı, dünyayı yavaşça yiyen siyah şekilsiz grafiği getirdiler. Bunu kavram olarak beğendim. Klipte Madonna'nın üzerinde soft focus, hafif aydınlatma ve airbrush kullanıldı. Klip, Timbaland'ın dört dakikadan geriye sayan dev bir sayacın önünde ilk sözlerini söylemesiyle başlıyor. Şarkıyı söyledikçe siyah geometrik desenli bir perde arkadan geliyor ve tüm müzik aletlerini yutuyor. Madonna ve Timberlake bir eve giriyorlar ama perdeyi görünce kaçıyorlar; perde evin sakinlerinin ellerini ve bacaklarını yemeye başlıyor ve içleri görünüyor. Arabaların üzerinden atlayıp perdeden kaçtıkları sahnelerden sonra Madonna ve Timberlake bir süpermarkete giriyorlar. Perde onları takip ediyor, market reyonlarını ve içerideki insanları yutuyor. İkinci nakarat başladığında, Timbaland'ın şarkı söylediği ekranın önüne geliyorlar. Koreografiye göre dans ettikten sonra Madonna, geri sayım bitmek üzereyken bir yukarı yay hareketi yapıyor. Son "tick-tock, tick-tock" sesi duyuluyor, Madonna ve Timberlake uzun bir sahnede dans ediyorlar; siyah perde iki taraftan onlara yaklaşıyor. Klibin sonunda ikili öpüşüyor ve siyah perde onları yutuyor. Son sahnede Timberlake'in kemikleri ve kaburgaları ile Madonna'nın yanakları görünüyor. Kliple ilgili olarak Madonna, albümün şeker odaklı temasına gönderme de yaparak "Jelibon gibiydi." dedi. "The New York Times"tan Virginia Heffernan, klibi "heyecanlandırıcı" buldu ve klibin ivmesini "Thriller klibi, "In the Air Tonight" ve "Shadows of the Night" ile karşılaştırdı. Fakat aynı gazeteden Eric Wilson, 1980'lerdeki klipleriyle kıyaslayınca Madonna'nın farklı bir görüntü vermediğini belirtti. Şarkıcı Miley Cyrus şarkıya kendi klibini çekti ve YouTube kanalına yolladı. Madonna buna kendi videosunda yanıt verdi ve "Yeni single'ım '4 Minutes'e klip yapan herkes, iyi çalışmaya devam edin, güzel iş." dedi. "4 Minutes", 2008 MTV Video Müzik Ödülleri'nde "Bir Klipteki En İyi Dans" kategorisinde ödüle aday gösterildi ama ödülü The Pussycat Dolls single'ı "When I Grow Up" kazandı. Şarkı, Hard Candy Promo Tour ve Sticky & Sweet Tour'da (2008-09) seslendirildi. Tanıtım turnesinde "4 Minutes", şarkı listesinin üçüncü sırasında söylendi. Madonna performans sırasında ince askılı siyah bir üst, Adidas eşofman ve yüksek topuklu, bağcıklı çizme giydi. Justin Timberlake de Madonna ile birlikte New York'taki Roseland Ballroom'da şarkıyı söyledi. Timbaland ekranlarda görününce şarkının ritimleri duyulmaya başladı. Dört sahne ekranı sahne boyunca kaymaya başladı ve kendi etraflarında dönünce bir ekranın ardından Timberlake, diğerinin ardından Madonna çıktı. Şarkıyı video klibindekine benzer bir koreografiyle söylediler. Sticky & Sweet Tour'daki "4 Minutes" performansları sırasında Madonna, Heatherette tasarımı fütüristik robotik bir kıyafet giydi. Ayrıca omuzlarında metalik plakalar ve başında uzun kıvırcık bir peruk vardı. Madonna ve dansçıları şarkı başlayınca Timbaland ve Timberlake'in kendi bölümlerini söylemek için göründükleri ekranların arkasından çıktılar. Timberlake ekrandan dans edip şarkı söyledi ve Madonna'yla düet yaptı. 6 Kasım 2008'de Timberlake, Los Angeles'taki Dodger Stadyumu'nda yapılan konserde Madonna'yla birlikte sahnede şarkı söyledi; aynı konserde Britney Spears da Madonna'yla birlikte "Human Nature"ı seslendirdi. "4 Minutes"i tanıtım turnesindekine benzer bir koreografiyle söylediler. Timbaland, şarkıda kendisine ait olan bölümleri 26 Kasım 2008'deki Miami Gardens, Florida konserinde bizzat seslendirdi. "4 Minutes"ten unsurlar ayrıca "Vogue" ve "Hung Up" gibi şarkıların performanslarında kullanıldı. "4 Minutes", 2008 yapımı film "Akıllı Ol"un bir sahnesinde ve sondaki tanıtım yazılarında kullanıldı. Şarkı, "Glee" ekibi tarafından 20 Nisan 2010'daki "The Power of Madonna" adlı bölümde düzenlendi. Chris Colfer'ın canlandırdığı Kurt Hummel Madonna'nın bölümünü söylerken Amber Riley tarafından hayat verilen Mercedes Jones karakteri Timberlake'in bölümlerini söyledi. Bölümde şarkı, lise ponpon kız takımının gösterisi sırasında okul bandosu eşliğinde söylendi. Şarkının bu versiyonu hem dijital olarak hem de "" adlı EP'nin parçası olarak yayımlandı. "4 Minutes" düzenlemesi "Billboard"un Hot Digital Songs listesine 8 Mayıs 2010'da elli beşinci sıradan girerken "Billboard" Hot 100 ve Canadian Hot 100 listelerinde sırasıyla seksen dokuzuncu ve yetmişinci oldu. Yapım görevlileri "Hard Candy" albüm kitapçığından alınmıştır. İngiliz Yurttaş Hakları Beyannamesi İngiliz Yurttaş Hakları Beyannamesi ile şu beyannameler kastediliyor olabilir: Gnu Afrika antilopları (Öküz başlı antiloplar), 1.20-1.50 metreye kadar büyüyebilirler. Ağırlıkları 150–300 kg arasında değişir. Yaşam kıtaları Afrika'dır. Habitatları özellikle Serengeti ovalarındadır. Vahşi doğada 20 yıldan fazla yaşayabilirler.Savanada bulunan otları dikenli yaprakları ve yere düşmüş olan meyveleri yiyerek beslenirler.Senede bir veya iki kere göç yaparlar. Bunun nedeni kuraklığın baş göstermesi ve meyvelerin az kalmasıdır. Bu kuraklık beşeri kuraklık değildir. Bu cinsin iki türü vardır: Tâcü't-Tevârih Tâcü't-Tevârih () ya da Hoca Tarihi, Hoca Sâdeddin Efendi'nin Osmanlı İmparatorluğu'nun kuruluşundan I. Selim'in ölümüne kadar geçen süreç içerisinde Osmanlı tarihini ele alıp yazdığı tarihi el yazması eser. Hoca Sadettin Efendi, I. Süleyman dönemini de eserine aktarmak istese de III. Murad'ın isteği üzerine çalışmasını temize çekerek 1584 yılında padişaha sunmuştur. İki cilt olarak basılan "Tâcü't-Tevârîh"in ilk cildi 1862 yılında, ikinci cildi ise 27 Kasım 1863'te Matbaa-i Âmire'de basılmıştır. Ayrıca 1974 ve 1979 yılları arasında İsmet Parmaksızoğlu tarafından sadeleştirilerek günümüz Türkçesine de 5 cilt olarak aktarılmıştır. Ayrıca eserin tümü Vincenzo Bratutti tarafından İtalyancaya, Antoine Galland tarafından Fransızcaya ve Heinrich Friedrich von Diez tarafından Almancaya çevrilmiştir. Latince, İspanyolca, Macarca ve Rusçaya ise bazı kısımlar tercüme edilmiştir. "Tâcü't-Tevârih"in minyatürlü nüshaları Topkapı Sarayı Müzesi, İstanbul Üniversitesi kütüphaneleri ve yurtdışındaki bazı kütüphanelerde bulunmaktadır. Eserin son bölümü o dönemde yaşamış olan alim ve şairler ile din ve tasavvuf ehlinin de hayat öykülerini içerir. Hoca Sadettin Efendi eserini yazarken kendisinden önce yazılmış olan Âşıkpaşazâde, İdris-i Bitlisî, Neşrî ve diğerlerinin eserlerinden de faydalanmış ve bu eserlerde hatalı, çelişkili, taraflı ve abartılmış bulduğu bilgileri ayıklamıştır. Moment Ã¼reten fonksiyon Olasılık kuramı ve istatistik bilim dallarında, bir rassal değişken "X" için, eğer beklenen değer var ise, moment üreten fonksiyon şöyle tanımlanır: Moment üreten fonksiyon bir olasılık dağılımı için momentler üretmek için ortaya atılmıştır. Gerçel bileşenli vektör değerli rassal değişkenler "X" için moment üreten fonksiyon şöyle ifade edilir: Burada t bir vektördür ve formula_3 nokta çarpan olur. Şayet "t" = 0 aralığı etrafında bir momentin bulunduğu bilinirse, şu ifade "n"inci momenti gösterir: Eğer "X" için bir sürekli olasılık yoğunluk fonksiyonu, yani "f"("x") var ise, moment üreten fonksiyon şöyle tanımlanır: Burada formula_8 "i"inci matematiksel moment olur. formula_9 "f"("x") fonksiyonunun bir iki taraflı Laplace dönüşümüdür. Olasılık fonksiyonunun sürekli olup olmadığına bakılmaksızın, moment üreten fonksiyon şu Rimemann-Stieltjes intergali ile verilebilir: Burada "F" yığmalı dağılım fonksiyonudur. Eğer "X", "X", ..., "X" bir seri bağımsız (ama mutlaka aynı şekilde dağılma göstermeyen) rassal değişkenlerse, ve "a" verilmiş sabitler olup ise, o halde "S" için olasılık yoğunluk fonksiyonu, her bir "X" için olasılık yoğunluk fonksiyonlarının konvülasyonu olur ve ayni koşullar için "S"nin moment üreten fonksiyonu şöyle verilir: Olasılık kuramında her dağılım için genel ve tüm kapsamlı bulunan moment üreten fonksiyonlara benzer olarak daha birkaç tane donüşüm bulunmaktadır: Bunlar arasında karakteristik fonksiyon ve olasılık üreten fonksiyon en önemlileridir. Kümülant üreten fonksiyon ise moment üreten fonksiyonun logaritma dönüşümünden oluşur. Hoca SÃ¢deddin Efendi Hoca Sadeddin Efendi (1536/7, İstanbul - 1599, İstanbul), Türk tarihçi, şeyhülislam ve müderris. I. Selim'in Nedimi Hasan Can'ın oğlu olarak 1536/37 yılında İstanbul'da doğdu. İyi bir eğitim gördü, ilmiye sınıfına girerek 1556 ila 1573 yılları arasında müderrislik yaptı. Manisa'da bulunan Şehzade Murad'ın (III. Murad) hocalığı ile görevlendirilmesi sonraki yıllarda hızla yükselmesine yardımcı oldu. 1574 yılında III. Murad'ın tahta çıkması ile birlikte "Hace-i Sultani" sıfatıyla devlet işlerinde etkili oldu. Bu sıfatını daha sonra tahta çıkan III. Mehmed'in döneminde de koruyarak padişah üzerinde nüfuzu sayesinde iç ve dış siyasette etkin rol oynadı. 1596 yılında Haçova Savaşında padişahı savaş alanından ayrılmamasına ikna ederek Haçova Zaferinin kazanılmasında önemli ve etkin rol oynadı. Haçova Savaşında yararlılığı görülen Cigalazade Yusuf Sinan Paşa'nın sadrazamlığa getirilmesini sağladı. Ancak önceki sadrazam İbrahim Paşa'yı tutan valide Safiye Sultan'ın etkisiyle gözden düştü. Sürgüne gönderilmekten güçlükle kurtulabildi ve devlet işlerine karışmaması koşuluyla İstanbul'da kalmasına izin verildi. Bu süreçte 1598 yılında şeyhülislam Bostanzade Mehmed Efendi'nin ölümü üzerine karşı çıkmalar olmasına karşın şeyhülislamlığa getirildi. 1598 yılında şeyhülislam olarak görevlendirilmesine karşı çıkan sadrazam Hadım Hasan Paşa'yı padişaha görevden aldırtarak idam edilmesini sağladı. Sonrasında sadrazamlığa sırasıyla gelmesini sağladığı Cerrah Mehmed Paşa ve Damat İbrahim Paşa üzerinde etkili olarak yer yer devlet işlerine müdahalelerde de bulundu. Şeyhülislam olarak fetva yazımında büyük yetenek gösterdi. Şeyhülislamlığı ve müderrisliği dışında asıl ününü Hoca Tarihi olarak da anılan Tac üt-tevarih isimli yapıtıyla kazandı. Ayrıca padişah III. Murad'ın emri ile Molla Muslihittin Lari'nin iki eseri ile Abdülkadir Geylani'nin Menakıbını Türkçeye tercüme etti. Büyük oğlu Mehmed Efendi henüz oldukça gençken Mekke Kadısı ve hemen ardından İstanbul Kadısı tayin edildi. İki ay kadar sonra da Anadolu Kazaskeri oldu; bu tarihte 29 yaşında idi. Diğer oğlu Esad Efendi medreseden birdenbire Edirne Kadılığına geçti ve arkasında İstanbul'a kadı oldu, henüz 25 yaşında idi. Bu atamalarla hakiki alimler geri planda kalmış; Şeyhülislam, kazasker, padişah hocası gibi önde gelenlerin çocukları iyi mevkiilere gelir olmuştur. Mezarı Eyüpsultan semtinde, Saçlı Abdülkadir Efendi Cami haziresindedir. Telif ve tercÃ¼me olarak: Porfirio DÃ­az Porfirio Díaz (15 Eylül 1830 - 2 Temmuz 1915), Meksikalı asker ve devlet başkanı (1877-1880, 1884-1911). Güçlü bir merkezi yönetim kurarak ülkeyi 30 yılı aşkın bir süre diktatörlükle yönetti. İber-Yerli melezi (Mestizo) olan Díaz orta halli bir aileden geliyordu. On beş yaşında rahiplik eğitimi görmeye başladı, ama ABD ile Meksika arasında savaş (1846-1848) patlak verince, öğrenimini yarıda bırakarak orduya katıldı. 1849'da, geleceğin devlet başkanı Benito Juárez'in özendirmesiyle hukuk öğrenimine başladı.Daha sonra askeri başarılarıyla kendini gösterdi. Liberallerle, onların önerdiği reformlara karşı olan Muhafazakârlar arasındaki Reform Savaşı'na (1857-1860) ve Avusturya arşidükü I. Maximilian'ın Meksika imparatoru ilan edilmesi üzerine Fransızlara karşı başlatılan direniş hareketine katıldı. Barışın ardından ordudan ayrılarak Oaxaca'ya dönen Díaz bir süre sonra Benito Juárez yönetiminden hoşnutsuzluk duymaya başladı. 1871'de Juárez'in yeniden devlet başkanı seçilmesine karşı çıkarak, protesto hareketleri başlattıysa da hiçbir sonuca ulaşamadı. Juárez'in ertesi yıl ölümü üzerine devlet başkanı olan Sebastían Lerdo de Tejada'ya karşı da muhalefetini sürdüren Díaz, 1876'da bir ayaklanmaya önderlik etti. Ayaklanma başarısızlığa uğrayınca Amerika Birleşik Devletleri'ne kaçtı, ama altı ay sonra Meksika'ya geri döndü. Kasım 1876'da hükûmet kuvvetlerini Tecoac Çarpışması'nda yenip, Lerdo de Tejada'yı devirdikten sonra Mayıs 1877'de devlet başkanı seçildi. Başkanlığının ilk dört yılında iktidarını pekiştirmeye yönelik çeşitli düzenlemeler yaptı.Halkın refah düzeyinde ise belirgin bir yükselme olmadı; yönetime karşı ayaklanmalar bastırıldı. Díaz, daha önce Lerdo'nun iki dönem üst üste devlet başkanlığı yapmasına karşı çıkmış olduğundan seçimlere katılmadı; ama ardılı kendisi seçti.Yerine geçen General Manuel Gonzáles'in yönetiminden hoşnut kalmayınca, 1884'te yeniden adaylığını koydu ve devlet başkanı seçildi. İzleyen 26 yıl boyunca askeri ruhlu, otoriter bir yönetim kurdu.Yerel ve bölgesel önderliği ortadan kaldırarak devlet memurlarının çoğunu doğrudan kendisine bağladı. Yasama Meclisi'ne kendi dostlarının girmesini sağladı; mahkemeler üzerinde de sıkı bir denetim kurdu. Díaz, farklı grupların çıkarlarını kollayarak ve bir çıkar grubunu ötekine karşı kullanarak iktidarını güvence altına aldı.Melezlere politik görevler vererek onların desteğini kazandı. Ayrıcalıklı Kreoller (sömürgelerde doğmuş ikinci kuşak İspanyollar) hükûmetin hacienda'larına (büyük malikane) el koymaması ve yönetim görevlerine getirilmeleri karşılığında Díaz'la işbirliği yaptılar. Bir ölçüde özgürlük tanınan Katolikler de Díaz'ın izlediği politikaya karışmadılar. Nüfusun üçte birini oluşturan Yerliler ise tümüyle ihmal edildi. İktidara geldiğinde ülkenin fonlarının borçları ödemeye yetmeyecek durumda olduğunu gören Díaz, bu sorunun üstesinden gelebilmek için yabancı yatırımları özendirdi.Ama, yabancı yatırımlara tanınan büyük ayrıcalıklar hem ulusal sanayinin, hem de Meksikalı işçilerin zarar görmesine yol açtı. Díaz'ın yabancı sermayeye yönelmesinde danışmanları Matías Romero ve José Y. Limantour (1893'ten sonra) etkili oldu; ülkede yollar, köprüler yapıldı, madenler açıldı, sulama projeleri geliştirildi. Ama bu gelişmelerden halk yararlanmıyor, karın büyük bölümüyle yurtdışına gidiyor ya da bir avuç varlıklı Meksikalının elinde toplanıyordu. 1910'a gelindiğinde, hükûmet gelirleri azaldığından borçlanma yoluna gidilmiş ve ekonomi bir çıkmaza girmişti. Ücretlerin düşmesi sık sık grevlere yol açıyor, aşırı yoksullaşan tarım işçileri borçlarını ödeyinceye kadar çiftlik sahiplerinin yanında köle olarak çalışmak zorunda kalıyordu. 17 Şubat 1908'de Díaz, "Pearson's Magazine" dergisinden bir gazeteci ile yaptığı söyleşide emekliye ayrılacağını açıkladı.Muhalefet ve yönetim yanlısı gruplar uygun bir devlet başkanı adayı bulmak için hemen çekişmeye başladılar. Adaylar belirlenmek üzereyken Díaz emekli olmayacağını, ama aristokrat olmakla birlikte demokrat eğilimli bir reformcu olan Francesco Madero'nun seçimlere katılmasına izin vereceğini açıkladı. Madero seçimleri kazanamadı, ama askeri bir ayaklanma başlatarak hükûmeti devirdi. Díaz, 25 Mayıs 1911'de devlet başkanlığından ayrıldı ve sürgüne gönderildi. 1915 yılında Paris'te öldü. Skate America Skate America ISU Grand Prix yarışmaları'ndan biri. Sporcular erkekler, kadınlar, çiftler ve buz dansı kategorilerinde yarışmaktadır. Skate America ABD Artistik Patinaj Federasyonu tarafından organize edilmektedir. Genellikle ekim aylarında düzenlenmektedir. 2008 Skate America Everett'da 24-26 Ekim tarihleri arasında düzenlenecektir. Defensin Defensinler, omurgalıların ve omurgasızların her ikisinde de bulunan küçük (15-20), sisteince zengin katiyonik proteinlerdir. Bakteriler, mantarlar ve kapsüllü virüsler karşısında etkin hale geçerler. 6 ila 8 sistein kalıntısını saklayan 15-20 amino asitden meydana gelmişlerdir. Bağışıklık sisteminin hücreleri, örneğin nötrofiller ve hemen hemen bütün epiteliyal hücreler, bakterileri fagosite etmede yardımcı olan bu proteinleri içerirler. Çoğu defensinin işleyişi, elektriksel çekim yoluyla mikrobiyalın hücre zarını delip-geçerek açılan pordan hücre içeriğini dışarıya akıtma suretiyledir. Defensinlerin üretiminden sorumlu olan genler yüksek oranda polimorfikdir. Bazıları saklıdır; bununla beraber, β-defensinlerin işaretleri küçük boyutlu, katiyonik yükün yüksek yoğunluğpunda ve 6 sistein-kalıntılı motif içermektedir. Virginia Haklar Beyannamesi Virjinya Haklar Beyannamesi, "yetersiz" hükümete karşı isyan hakkını da içeren insanın doğuştan gelen doğal haklarını beyan etmek üzere hazırlanan bir belgedir. Beyanname 29 Haziran 1776'da kabul edilen Virginia Anayasası'dan ayrı bir belge olarak 12 Haziran 1776'da Virginia Kongre Delegelerinin oybirliği ile kabul edilmiştir. John Locke'un doktrini ve Montesquieu'nun gücler ayrılığı ilkelerinden esinlenerek hazırlanmıstır. Ethem Ä°zzet Benice Ethem İzzet Benice (1903, İstanbul – 28 Mart 1967, İstanbul), Türk yazar, gazeteci ve milletvekili. İstanbul’da 1903 yılında doğdu. İlk öğrenimini İstanbul Kasımpaşa Cezayirli Gazi Hasan Paşa mektebinde tamamladıktan sonra ortaöğrenimini İskilip Rüştiyesi'nde ortaöğretimini de sırasıyla; Galatasaray Lisesi ve Kabataş Erkek Lisesi'nde tamamladı ardından Yüksek Deniz Ticaret Okulu’nda (sonradan Yüksek Denizcilik Okulu) okudu. Gazeteciliğe 1920 yılında öğrencilik yıllarında Tevhid-i Efkâr’da başladı. Benice; İkdam, Zaman, Açık Söz, Son Telgraf ve Gece Postası gazetelerini çıkarıp yayınladı. Aynı zamanda bu gazetelerde başyazarlık yaptı. Benice; gazetecilik ve yazarlığın yanı sıra iki dönem olmak üzere TBMM’de 6.Dönem (Ara Seçim) Kars (1939–1943) ve 8.Dönem Siirt (1946–1950) milletvekili olarak yer aldı. Sonraki yıllarda "Son Saat" ve "Milliyet" gazetelerinde de başyazar olarak görev alıp başyazılar yazdı. Çok sayıda roman da kaleme alan Benice’nin romanları döneminin popüler kültürünün izlerini taşıdığı gibi döneminin kültürünün de yansıtıcısıdır. Romanları döneminin en çok okunan piyasa romanlarındandır. Yazarın 1927 yılında yayınladığı romanı olan Yakılacak Kitap bir dönem yazarın (Kitaba göre 1915 yılında) İskilip’te bulunduğunu göstermektedir. Bu bulunuşun nedeni olarak İskilip’te görev yapan bir öğretmen hanımın ağzından İskilip’e ait önemli bilgiler ile Hacı Ali Peyk tarafından 1828 yılında kurulan bir vakfa ait ve o zaman ayakta olan bir han hakkında bilgiler vermektedir. İskilip’in o yıllarına ilişkin çok önemli toplumsal gözlemler de ayrıca yer almaktadır. Yakılacak Kitap'ta iskilip bölüm başlangıcı; ‘’29 Eylül 1915 İşte geldik, bir gecedir buradayım. Dört tarafı dağlarla çepeçevre, engin bir şehir. Epeyce büyük. Yeşilliği bol. Şehre girinceye kadar sade bir saat bağlardan geçtik. Suları çok. İçinden kasabayı ikiye ayıran büyük bir çay geçiyor…’’ HMS Abdiel (M39) HMS "Abdiel" (M39), Kraliyet Donanması'nın II. Dünya Savaşı'nda kullandığı bir "Abdiel" sınıfı mayın döşeme gemisidir. Akdeniz Filosu, Doğu Filosu ve Ülke Filosu'nda görev yapmıştır. Taranto limanına 1943'te bırakılan mayın çukur açmıştır. Buna karşın hızlı mayın gemisi oluşundan dolayı ve onun hızı ve kapasitesinden dolayı nakliye görevi de verilmiştir. 22 Mart 1941'de HMS "Abdiel" test edilmiş ve mayınları düzenli bir şekilde yerleştirerek Brest dışında "Scharnhorst" ve "Gneisenau" savaş gemilerini zarar vermiştir. 'GV', 'GX' ve 'GY' operasyonlarında "Abdiel"; "Intrepid", "Impulse" ve "Icarus" ile birlikte "Kipling", "Kelly" ve "Jackal" gemilerine 23 ve 28 Mart'ta eskortluk yaparak 40 mayını Little Sole Bank ve Brest çevresine dökmüştür. Nisan'da HMS Dido ve HMS Kelly, HMS Kipling, HMS Kelvin, HMS Jackal ve HMS Jersey muhripleriyle birleştiler. Bu grup Cebelitarık'a gitti. Sonra Malta depolarına dolaştı ve Akdeniz Filosu'na katıldı. Nisan 1941'de Dunlop operasyonu için "Dido", "Abdiel" ile "Janus", "Jervis" ve "Nubian" muhripleri Malta depolarından ayrılarak İskenderiye'ye geldiler. 21 Mayıs 1941'de "Abdiel" Akra Dhoukaton'a 150 mayın döktü. Daha sonra İtalyan muhribi "Carlo Mirabello" (1.840 ton) ve gambotu "Pellegrino Matteucci" ile Alman nakliye gemileri "Kybfels" (7764 GRT) ve "Marburg" mayına çarparak battı. 26-27 Mayıs gecesi muhrip "Hero" ve Avustralya destroyeri "Nizam"a Souda Körfezi'ne 800 komando indirmede eskortluk yaptı. Aralık 1942-Nisan 1943 arası "Abdiel", mayın döşeme denizaltısı "Rorqual" ve "Abdiel"in kardeş gemisi "Welshman" ile birlikte birkaç mayın tarlası, 2000 mayın Sicilya Boğazı'nda kullanılmıştır. 9 Ocak 1943'ten sonra rotası Tunus olmuştur, bir İtalyan konvoyunu mayınlamış ve muhrip "Corsaro"yu (1.645 ton) batırmışken muhrip "Maestrale"ye (1.440 ton) şiddetli bir şekilde hasar vermiştir. 3 Şubat 1943'te başka İtalyan konvoyunda bir gemiyle çatışmış, Marettimo adasının güneyinde, batı Sicilya'da destroyer "Saetta" (1.225 ton) ve torpido botu "Uragano"yu (910 ton) batırmıştır. 8 Mart 1943 "Abdiel", İtalyan muhripleri
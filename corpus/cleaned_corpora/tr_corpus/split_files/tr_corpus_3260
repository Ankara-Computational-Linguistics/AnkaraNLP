görüyordu. Adını bile bilmemesine rağmen gözünde hayatın anlamını ihtiva eden fakat kendini çoktan kaybetmiş bu adamın gözlerinde kendine dair en küçük bir ilgiyi yakalayamamanın kadında yarattığı ezilmişliği, bu satırları yazarken bile göğsümde duyumsuyorum. Bir kadın, yıllar sonra zorlukla kazandığı güveninin tekrar ve bu sefer sonsuza dek yerle bir oluşunu gözlerimin önünde yaşarken içimi kaplayan öfke, acıma ve karakterle kurduğum bağdan kaynaklı olduğunu sandığım pişmanlık hissiyle harmanlanıp gözpınarlarımı ağırlaştırıyor. 1 Zülfü Livaneli’nin Gözlerin parçasındaki “…Ellerin bir martı, telaşlı ve ürkek…” dizesi. Ardından tanındığı, bilindiği yerlerden tamamen uzaklaşma; aynaya her baktığında yüzünü tiksintiyle buruşturan o adamın dokunuşunun damgasını kimsenin göremeyeceğine emin olabileceği yerlere kaçma arzusunu dindirmek için hep bir sığınak arıyor Mrs C.. Yazar okura bu arayışa adım adım şahitlik etme imkânı tanımasa bile Mrs C.’nin içinde, bu günahla yaşama devam etmenin topladığı kara bulutları, Riviera’daki küçük bir pansiyonda karşılaştığı yabancıya nihayet günah çıkarabildiğinde, yüreğinden dökülen sağanakta görebildim. Şiddetli yağmur sonrası hayattaki tüm telaşların, rutinin sarsılmazlığının havadaki yoğun nemde askıda kalması gibi onun içinde de bir durgunluk baş göstermiş olmalıydı. Bu durgunluğa ben de kapılıp, o anda tam olarak içinde bulunduğum anda yüreğimi yokladım. Bana beni hatırlatan kitapları okumayı daha sık seçmeliyim, diye geçirdim içimden. Mehmet Furkan Doğan Yangın Hayat bazen bazı şarkıları en kötü zamanlarda getirir karşımıza ya da tam zamanında mı demeliydim? “Wonderwall” da benim için bu şarkılardan biriydi aslında onu daha önce defalarca dinlemiştim ancak en etkilendiğim zaman o gündü işte, bıraktığım zamandı sevgilimi geçmişimde. O kadar etkileyiciydi ki üzerinden aylar geçmesine rağmen etkisinden kurtulamadım. Sözleri o kadar gerçekçiydi ki hâlâ da beni cevapsız bırakıyor. Noel Gallagher “I don't believe that anybody feels the way I do about you now” (Kimsenin şu an senin hakkında benim gibi düşündüğünü düşünmüyorum) diyerek başlıyor. Açıkçası bu bir aşk ilanı değil mi? Hatta aşkın tanımı… Sevginizi bağışlarsınız birine, o değerli duygunuzu. Düşünmeden ötesini. Seversiniz sadece, karşılık beklemeden. Neyiniz varsa vermeye hazırsınızdır onlara, sevginize ve sevgilinize. Uzun lafın kısası, her şeyiniz olur, hayatınızın amacı olur sevginiz ve sevginizin sürekliliği. Şarkı “That the fire in your heart is out” (Kalbindeki yangın şimdi dışarıda) diyerek devam ediyor. Aslında bu da aşkın önemli noktalarından biri değil mi. Yani sevdiğimiz için fedakârlıklarda bulunmamız, sürekli bir parçamızı ona vermemiz. Hatta ona bağışlamamız… Sevdiğimiz için kaybetmeye başlamıyor muyuz bu dünyada. Sevgimizden yapmıyor muyuz taşkınlıklarımızı? Sevdiğimizden bıçak çekmiyor muyuz, kavgaya girmiyor muyuz? Ama yine de çok sevmiyor muyuz onu, sevmeyi sevilmeyi. İşte o kadar âşık olmuşuz ki onun “yangınına” bile âşık oluyoruz bazen. Şarkının nakaratı da şöyle, “Because maybe / You're gonna be the one that saves me / And after all / You're my Wonderwall” (Çünkü belki / Beni kurtaracak olan sensin / Ve her şeyden önce / Sen benim hayat kaynağımsın). İşte Dünya üzerindeki bütün aşkların formülü bu… Sevgi… Adanmışlık… Bizi aşklarının yangınlarından kurtarabilecek olanlar sadece onlar işte, aşklarımız, âşık olduklarımız. Bütün o çabayı, sevgiyi, adanmışlığı ve aşkı değerli hale getirebilecek olanlar onlar. Her ne kadar sevsek de âşık olsak da işte bazen olmuyor o ilişki. Şarkının tek eksik noktası bu işte. Ayrılıktan bahsetmiyor bu şarkı. Sayısızca aşk, sevgi bitiyor her gün, her saat. Ama nedense bahsetmiyorlar bu durumdan, hep mutlu ve sevinçli bir şekilde söylüyor şarkısını Oasis grubu. Çoğu insanın gönlünü bu nokta yakıyor işte, yalnızlık ve terk edilmişlik duyguları aşksız kalmanın getirdiği. İşte o duygu, herkesin bir seveninin, bir değer vereninin olduğunun farkında olmak, kısaca yalnızlığının farkında olmak yiyor insanı bir kurt gibi. Her ne kadar çok iyimser olsa da, ya da kimilerine göre aşkı yanlış tanımlasa da dünyaya, Oasis’in “Wonderwall” şarkısı ikinci milenyumun en değerli ve en içe dokunan şarkılarından. İngiliz Rock türünün son örneklerinden olan bu şarkı aslında beklendiği kadar popüler olmamış zamanında ancak günümüze doğru gelindiğinde anlaşılıyor değeri yavaş yavaş. İnsanların etkileşiminin daha hızlı ve kolay olmasının bir getirisi olarak daha çok “yangın” meydana geliyor insanlar arasında, dolayısıyla da aşk şarkıları daha çok değer buluyor ve daha fazla dinleyici buluyor kendine. Çoğu aşk şarkısının kötü yazılmış ve maddi bir getiri için yazıldığını düşünsem de “Wonderwall” kesinlikle o tip şarkılardan biri değil, daha çok duygular ve yakarışları dile getirmek için yazılmış şarkılardan. Elbette bu kadar değerli bir şarkının eleştirisini yapmak bana düşmez ancak dediğim gibi bu şarkı biraz fazla iyimser değil mi? Aşk bu kadar masum mu? Bence bu sorulara cevap vermeden önce ilk aşkınızı hatırlayıp onla nasıl ayrıldığınızı hatırlarsanız ancak o zaman işte bu sorulara doğru cevaplar verebilirsiniz. Mehmet Furkan Doğan Koray Berker Reşber MODERN KUKLALAR Rollerimiz seçilmiş, evlerimiz, zevklerimiz, sevdiklerimiz seçilmiş. Seçenekleri belirleyenler bizim için en ideal (!) tercihleri de yapmış. Hayatımızın iplerini ellerinde tutanlar kendi kurdukları sahnelerde, kendi repliklerini sergileyen bir kukla oyunu sunmuşlar. Bir bilgisayar oyunu gibi hepimizi kendi kriterlerine uyar hale getirmişler, tek örnek olmamızı istemişler; kendi gözlerimizle görmemizi, kendi kulaklarımızla duymamızı, aynada gerçek ve özgün bir yansımayla karşılaşmamızı engellemişler. Bizi bizden başka biri yapmışlar, nasıl biri olmamızı istiyorlarsa öyle tanıtmışlar ve buna da bizi inandırmışlar. İşte bu benliğimizden uzaklaştırmaları, gerçek yansımamızın kaybettirilmesini Efendi ile Köpeği adlı romanda gözlemledim. Aslında bir av köpeği olan Bauschan, sahibi tarafından başka kalıplara sokulmuştu. Çünkü sahibi bir avcı değildi ve onu bir av köpeği olarak eğitmemişti. Bauschan içgüdüsel olarak avcılığa yeltense bile nasıl yapacağını bilemiyordu. Maalesef ki romandaki dikteleri hayatımızın birçok yerinde görebiliyoruz. Eğitimimizden aile ilişkilerine kadar, karakterimizi ve geleceğimizi çizdiğimiz yerlerde. Fakat yukarıda da söylediğim gibi, hayat hikâyenizi siz değil başkaları çiziyordu. Kesinlikle hayatınızın bir kısmında sizin adınıza karar alan birileri olmuştur. Sanki sizin tanrınız edasıyla sizin için kararlar alan korkunç insanlar. Neden korkunç diyorum biliyor musunuz? Çünkü sizin fikrinizi görmezden gelen size bir kukla edasıyla davrananlar belki de sizin parlak olabilecek geleceğinizi değiştirebilir ya da yok edebilirler. Bunu onlara söylediğinizde size aksini iddia ederler. Çünkü onlar size benzersiz, mükemmel bir gelecek çiziyorlardır. Hayatları hakkında kararlar alınan çocuklar ve gençler belki de hiç istemeyecekleri mesleklere yöneliyorlar. Çocukları ve gençleri başka kalıplara sokup benliklerinden uzaklaştırıyorlar. Bunlar genelde ya aileler oluyor ya da eğitimciler. Dünyaya geldiğimizde ailemizi tanıyoruz. Karakterimizi benliğimizi ilk o zamanlar çizmeye başlıyoruz. Bir ayna gibi olan çocuklar, yetişkinleri taklit etmeye başlıyorlar. Fakat bir süre sonra içlerindeki farklılıklar ortaya çıkmaya başlıyor. Sorgulamaya, farklı yollar deneyip sorunlarını çözmeye başlıyorlar. Edindikleri deneyimlerle kendi karakterlerini şekillendirmeye başlıyorlar. Bu süreçte ailenin etkisi çok büyük oluyor. Çocuklarının fikirlerine, çabalarına saygı duymayıp kendi fikirlerini, doğrularını dikte eden aileler, onların belki de gelişmelerinin en büyük engeli oluyorlar. En önemli süreçlerden biri de hayatlarının kararını aldıkları üniversite seçim dönemi. Zaten büyük bir sınav stresinden çıkan öğrencilere, sana para kazandıracak bir bölümü tercih edeceksin diyorlar. Senin yapmayı istediğin değil, sana para kazandıracak işi. Belki bazı aileler iyi niyetlerinden dolayı böyle davransalar da, gelecekte çocuklarının istemedikleri meslekte mutsuz olabileceklerinin farkında değiller. Ardından mükemmel eğitim sistemimiz (!) geliyor. Yaratıcılığımıza, tüm potansiyelimize ulaşmamızı engelleyen eğitim sistemi ve eğitimciler. Mükemmel olan eğitim sistemi (!) öğrencilerin tüm bilgi gereksinimlerini karşılıyor. Fakat bir şeyin farkında değiller, Öğrenciler istemediği, dayatılan bilgileri öğrenmek zorunda bırakılıyor. Aslında sanatsal yeteneği olan öğrenciye, haftada on saat matematik dayatılmasının hiçbir anlamı yok. Bu sistemi oturtan insanların gözlerinden bakacak olursak, doğru ve mükemmel insan tek. Farklılığın ne demek olduğunu bilemediklerinden, her insanın tek bir başarıya ulaşabileceğine ve aynı özelliklere sahip olacaklarını düşünülüyor. Adeta bir fabrikanın ürünü gibi aynı özelliğe sahip insanlar yaratmaya çalışıyorlar. Bu iki durumu da yaşayan ben, istediğim bölümde okuyamadım. Sanata olan yeteneğim ailem tarafından hep boş görüldü. Onlar için güzel bir okulda ve bölümde okumaktı, iyi bir evlat olmak. O kadar ileri bir boyuta atladı ki çizdiğim resimlerimi, boyalarımı, tuvallerimi çöpte buldum. Bunun sebebini sorduğumda ise: odaklanman gereken bir sınav var, cevabı ile karşılaştım. Siz, siz olun çocuklarınızın yoluna engel değil, ışık olun. Onun, sizin düşündüğünüzden daha mutlu ve keyifli hayatı olabileceğine eminim. Modern Kölelik Özgürlük insanın en temel haklarından ve en önemli ihtiyaçlarından biridir. Hayatı başkasının iki dudağı arasında olan, kendi istediği herhangi bir şeyi değil emir aldığı kişinin istediklerini yapan birisi için gerçekten yaşıyor diyebilir miyiz? Birkaç on yıl öncesine kadar köleliğin hala gündemde olduğunu ve küçümsenemeyecek kadar yaygın bir durum olduğunu düşününce kendimizi o özgürlükleri ellerinden alınmış insanlara üzülmekten alıkoyamayız. Sonra da özgürlüğümüzün ne kadar değerli olduğunu ve özgür olduğumuz için ne kadar şanslı olduğumuzu düşünürüz. Peki gerçekten olduğumuza inandığımız kadar özgür müyüz? Gerçekten kendi istediklerimizi mi yapıyoruz, yoksa yaşadığımız hayat 19. yüzyıldaki köleliğin 21. yüzyıla uyarlanmış hali mi? 12 Yıllık Esaret filminde Samuel Bass, Edwinn Epps ile konuşurken köleliğin ne kadar insanlık dışı bir uygulama olduğunu düşündüğünden bahseder daha sonra da Solomon Northup ile konuşurken akşam çiftliğin kapısından çıkıp gidebileceğini bilmenin kendisini ne kadar rahatlattığını söyler. Samuel Bass özgür bir adamdır, çalışıp parasını kazanır akşam olup işini bitirdiği zaman parasını alıp çiftlikten çıkar ve kendi hayatına geri dönebilir. Peki akşam olunca çıkıp gidebilmek, mesai ya da son ders bittikten sonra eve dönebilmek gerçekten bizi özgür yapar mı? İşe ya da okula gitmek gerçekten tamamen özgür irademizle verdiğimiz kararlar değildir aslında. 21. yüzyıla uyarlanmış köleliğin sağladığı bazı esneklikleri saymazsak hepimiz sabah kalktığımızda işimize ya da okulumuza gitmek zorundayız. Çünkü neredeyse hiç kimsenin işine gitmekten vazgeçmek gibi bir özgürlüğü yoktur aslında. Hatta 21. yüzyıl köleliği, bizi köleliğimizden rahatsız olmak bir yana, yaşadığımız kölelik hayatına şükreder bir duruma sokmuştur. Hiçbir çalışan işverenine köle olmaktan zerre rahatsızlık duymaz ve bununla kalmayıp işvereninin işine son vermesinden de ölesiye korkar. Her şeye rağmen insan bütün bu kararları kendisinin verdiğini ve kendi tercih ettiği hayatı yaşadığını düşünür ve böylece özgür bir insan olduğuna inanır. 21. yüzyıl köleliği ile 19. yüzyıl köleliği arasında benzerlikler olduğu kadar farklılıklar da vardır. İki kölelik sistemi arasındaki en temel fark, sözde özgür olan 21. yüzyıl insanının köleliğinden para kazanması ve kendi çabasıyla kazandığı bu parayı istediği gibi özgürce harcayabileceğine inanmasıdır. İlk bakışta insanın emeği karşılığında para kazandığını ve sonrasında bu parayı kendi istekleri doğrultusunda istediği gibi harcayabildiğini dolayısıyla 21. yüzyıl insanına köle demenin ortadaki durumu biraz abartmak olduğunu düşünebilirsiniz. Peki insan kendi emeği ile kazandığı bu parayı gerçekten tamamen kendi istekleri doğrultusunda özgürce mi harcar, yoksa 21. yüzyıl köleliği, kölelerine kazandırdığı parayı daha sonra ellerinden zorla alır mı? Etrafımıza bakarsak sahip olduğumuz ve para harcadığımız şeylerin çoğuna aslında ihtiyacımız olmadığını görürüz. Mesela insanlar, son on yıla kadar insanlığın binlerce yıllık tarihi içinde hiç akıllı bir telefona ihtiyaç duymadılar. Ancak hayatlarımızda sadece birkaç yıldır bulunan akıllı telefonlar bizi çok kısa sürede kendilerine o kadar bağımlı hale getirdiler ki, artık neredeyse hiçbirimiz o telefonlara binlerce lira vermekten geri durmuyoruz. Tıpkı akıllı telefon örneğindekine benzer şekilde gerçekten ihtiyacımız olmadığı halde inanılmaz büyük miktarlarda paralar döktüğümüz onlarca nesne var. Aslında bu gerçekten ihtiyacımız olmayan onlarca şeye bizi muhtaç kılan şey 21. yüzyıl köleliğinden başka bir şey değildir. Çünkü köleliklerde köleye para verilmez, 21. yüzyıl köleliğinin yaptığı şey insanlara gerçekte birer köle olduklarını unutturmak ve özgür olduklarına inandırmak için ellerine bir süreliğine para vermektir. Daha sonra zaten parasını kölesinde bırakmaz ve mutlaka geri alır. Hepimiz gerçekten özgür olduğumuza inanarak yaşıyoruz hayatımızı. Ancak dönüp verdiğimiz kararlara baktığımızda ne yaptığımız işte ne de kazandığımız parayı harcamak konusunda özgür olmadığımızı anlıyoruz. Bunun asıl kötü olan tarafı ise bu kölelikten kurtulmanın neredeyse hiçbir yolunun olmaması. 21. yüzyıl köleliği büyük ihtimalle gelmiş geçmiş en başarılı kölelik sistemi. Ne yazık ki hepimiz bu sistemin içinde yaşıyoruz ve büyük ihtimalle son nefesimizi verdiğimiz ana kadar da bu sistemin içinde kalacağız. Mort Ankara Atatürk Lisesi mezunuyum. Kızılay, Sıhhıye; Strazburg, İzmir Caddeleri bütün lise hayatım buralarda geçti ve bilindiği üzere çok da parlak değil bu yerler. Pis bir gökyüzü, adliye ve Numune Hastanesi’nden dolayı sürekli tedirgin insanlar, egzoz gazıyla karışık ucuz tavuk döner kokusu -İKİ BUÇUK LİRAYA TAVUK DÖNER Mİ OLUR- ve Ankara’nın bilinen ve sövülen griliği. Oraları düşündüğümde genelde biraz kir, döküntü aklıma gelir ve meşhur olmalarının sebepleri sadece Taş Mektep’in bulunması ya da yerdeki Selena Gomez fotoğraflı sonsuz sayıda travesti, seks işçisi kartları değildir. Onlar resmen mesaili çalışır, sabah dokuz akşam beş. Dükkan sahibi gibi, o alanın tapusunu almış gibi her gün milimetrik olarak aynı yerde bulunurlar; kimi zaman çocuklu, kimi zaman tek. Tahmin ettiğiniz gibi onlar, dilenciler. Dilenci görünce aklıma Madagascar çizgi filminin çizgi dizisi geliyor. Orada Mort diye bir hayvan var. Bölümlerin birinde hayvanat bahçesini arılar basıyor, hayvanlar ne yapsa çıkaramıyorlar arıları. En son zeki penguen Mort’u kullanma fikrini sunuyor. Mort arı sokmasından hiç zarar görmüyor çünkü onu bir kalkan koruyor, “Cahillik kalkanı”. Dilencilerde de bunun benzeri olduğunu düşünüyorum, hemen dilencilere cahil dediğimi düşünüp lince girişmeyin. Yolda yürürken biri elinde gülle dadanır ve ne söylerseniz söyleyin gitmez. Yanınızda karşı cinsten biri varsa kesinlikle sevgiliniz olur, ne söylerseniz söyleyin bir etkisi olmaz, kalkanı onu sizin sözlerinizden koruyordur. Demeye çalıştığım kalkan böyle bir şey. Bizim onlara karşı önyargılarımız var. Haberlerde gördüğümüz “DİLENCİNİN 3 TANE EVİ VARMIŞ” ya da “DİLENCİNİN BANKA HESABINDA 300000 LİRA BULUNDU” gibi haberler bizi onlardan uzaklaştırıyor, ki zaten uzağız. Kimi zaman tehlikeli olabildikleri düşünülünce uzaklaşmamız normal ancak tehlikeli olanlar sadece onlar değil, gördüğümüz her insan en az onlar kadar tehlikeli olabilir. Arkadaşım bu tehlikeyi üzerine giderek atlatabileceğini düşünüyor, onlarla yakın iletişim kurarak mesela. Dilenen bi’ çocuk gördüğünde para vermiyor, çünkü o paranın “dilenci ebeveynler”e gidebileceği ihtimali var. Dandik, sosyal mesaj dizilerinde gördüklerimizden. O yüzden beraber büfeye gidiyorlar, istediği şeyi alıyor büfeden. Hem yardım etmiş oluyor hem de yardımın nereye gittiğini kesin biliyor. Herkes mutlu. Çalışabilecek durumda olan bir insanı dilenmeye itecek şey nedir? Bu sorunun mantıklı bir cevabı olduğunu düşünmüyorum. Sokakta, orada burada oturup acınası bir şekilde insanlardan medet ummaktansa herhangi bir yerde çalışmanın daha mantıklı olduğunu düşünüyorum. Ancak Aslıcan Kalfa-Topateş, Dilenciler: Türkiye’de Yoksulluk ve Dilenme Kültürü kitabında “dilenme kültürü” diye bir kavramdan bahsediyor. Bu kavram da kısaca insanlar dilendikçe bu yapısal hale geliyor, kendi yaşam alanlarını, kavramlarını, iletişim biçimlerini oluşturuyorlar. Ben de bunun aileden, arkadaşlardan aktarılabilecek bir şey olduğunu düşünüyorum, baba mesleği dediğimiz olay gibi bu da aktarılabilir bence. Yine de kafama yatmıyor ancak duyduğum en mantıklı açıklama bu sanırım. Peki dilenen insanları azaltmak için, insanları dilenmek zorunda bırakmamak için neler yapılabilir? Çok yoksul insanlara yapılan sosyal yardımlar artırılabilir, yanlış hatırlamıyorsam bazı ülkeler işsiz vatandaşlarına süresiz ödemeler yapıyordu(Türkiye’deki işsizlik maaşları 6,8 ve 10 ay süreli) Ya da kökten çözmek için bu insanların bir şekilde istihdama katılımını sağlamak, asgari ücreti artırmak, asgari ücretli işleri daha güvenli hale getirmek ve yeni iş olanakları sağlamak olabilir. Bu konu üzerine daha da düşünülebilir, benim aklıma “Tercih olarak dilenci olunabilir mi ?” geliyor, ancak gerçekten daha fazla düşünemiyorum, bugünlük bu kadar. Burak Başaran CİNSİYETLERE ÖZGÜRLÜK Küçük yaşlardan itibaren savaş, devrim ve daha birçok yıkıcı olaya şahit olmuş bir kadın düşünün... Kişiliği ve hayata karşı duruşu ile pek çok kadına örnek olacak birisi: Marjane Satrapi. Marjane İran’da İslam Devrimi’ne karşı olan bir ailenin bireyi olarak dünyaya gelmiş ve ergenlik döneminde muhalefet tavırları yüzünden zarar görmemesi için ailesi tarafından Avusturya’ya gönderilmiş. Bir süre sonra ailesine ve ülkesine hasret kalan Marjane alışamadığı yabancı diyarlardan evine geri dönmüş. O da ülkesindeki diğer kadınlar gibi İslam Devrimi’nden sonra erkek egemen toplumda birçok zorlukla karşılaşmış; kimi zaman kadın diye hor görmüş kimi zaman ise kısıtlamalara tabii tutulmuş. Ne yazık ki devrimler her zaman ileriye dönük olmuyor, İran’daki devrim gibi ülkeyi toplumsal birçok alanda var olan seviyenin altına da çekebiliyor. Bunun sonucunda ise toplumda yozlaşmalar ortaya çıkıyor ve eşitlik, hak, hukuk gibi kavramların yerini cinsiyetçilik, zorbalık ve kaba kuvvet alıyor. Erkeklerin sırf cinsiyetlerinden dolayı kadınlardan üstün tutulduğu bir toplumda böylesi muamelelere boyun eğmeyen kahramanımız ne koşulda olursam olayım zorbalığa boyun eğmemem gerektiğini yaşadıklarını önce kitaplaştırıp sonra beyaz perdeye yansıtarak somut olarak gösterdi. Pekii, cinsiyetler farklı diye bir kadının bir erkekten ne eksiği olabilir? Toplumları oluşturan ve gelişmesini sağlayan sadece erkekler midir, kadınların hiç mi katkısı yoktur? Hal böyle iken erkeklerin kadınlar üzerinde cinsiyetçiliği kullanarak üstünlük kurmasını hastalıklı bir düşünce olarak görüyorum. Sonuçta toplumlar bireylerden oluşur, sadece kadınlardan ya da sadece erkeklerden değil. Filme dönecek olursak kadınların ne giyeceğinden tutun da sokakta nasıl davranacağına kadar her konuda fikri olan bahsi geçen erkek egemenliği keşke hiç olmasaydı diye düşündüm. Bu tür konuların konuşuluyor olması bile toplumda bir birey olarak varlığımıza hakarettir. Zaten filmde de Marjane ve ailesindeki diğer kadınlar da benim gibi bu durumu kendilerine hakaret olarak algıladıklarındandır ki kendi aile ortamlarında bu tür kuralları benimsememiş ve uygulamamışlardır. Fakat sokakta karşılaştıkları cinsiyetçi tavırları engelleyememiş sadece boyun eğmemişlerdir. Bu durumu üçüncü kişi olarak dışarıdan izlemiş olmam ise beni onlardan daha çok çaresiz hissettirdi çünkü onlar bu tür olaylara denk geldiklerinde itiraz edebiliyorlar iken ben sadece onların bu direnişlerini izleyip hayran kaldım. Çünkü bu kötü muamelelerin nedeni sadece toplumdaki yaygın cinsiyetçi algı değil devletinde desteklediği bir durum ve bu tavırları yüzünden ceza alabileceklerken korkusuzca yapılanlara karşı gelmeleri beni çok etkiledi. Kahramanımız bazı zamanlarda her ne kadar pes ediyormuş gibi görünse de aslında toplumda bir birey ve bir kadın olarak cinsiyet eşitsizliğine dayanan genel algıya karşı hep karşı durmuş ve bunu savunanlarla savaşmıştır. Her ne kadar bu durum onu yıpratmış, hayatının seyrini değiştirmiş olsa da o kendi değer yargılarından vazgeçmemiştir. Böylece bana ve böyle bir eşitsizliğin kolayca yaşanabileceği toplumlardaki kadınlara bir örnek misali her zaman haksızlıklara karşı olmamız gerektiğini bir kez daha öğretecek değerde. Her ne sebeple olursa olsun toplumu geriye götürecek eylemlere ve bunu algılarımıza yerleştirmeye çalışanlara karşı her zaman karşı olmamız gerektiğini bir kez daha aklıma yerleştirmiş oldu. Toplumun temel taşı olan aileyi meydana getiren bir arada tutan yarınlara umut olacak kadının yeri asla ve asla erkeklerin boyunduruğu altında olmamalıdır, aksine erkekle eşit olmalıdır ki toplum bu eşitlik sayesinde ilerleyebilsin. Mustafa Kemal Atatürk’ün "İnsan topluluğu kadın ve erkek denilen iki cins insandan mürekkeptir. Kabil midir ki, bu kütlenin bir parçasını ilerletelim, ötekini ihmal edelim de kütlenin bütünlüğü ilerleyebilsin? Mümkün müdür ki, bir cismin yarısı toprağa zincirlerle bağlı kaldıkça öteki kısmı göklere yükselebilsin?” sözünde de görüldüğü gibi eğer erkekle kadın birbirine eşit olmaz ve buna göre davranılırsa toplum ilerleyemez, mevcut düzeni yıkıp daha iyisini kurmak anlamına gelen devrim ise devrim olmaktan çıkar; irtica adını alır. Filme de konu olmuş İran’daki bu devrim bana göre asıl amacından sapmış ve ülkeyi cinsiyet eşitsizliği ve buna bağlı olarak yaşanan toplumsal sorunlara sebebiyet vermekten ötürü irticai bir eylem olmuştur ki kadınların giydikleri elbiseler, onlara karşı sergilenen aşağılayıcı tavırlar ve daha birçok toplumsal sorun bunu kanıtlar niteliktedir. Kaynakça Marjane Satrapi, Vincent Paronnaud (Yönetmenler, 2007), Persepolis (Film) Öykü Ece Ayaz 21501584 "Yaşamak Dediğin Üç Beş Kısa Andan İbaret" "Yaşamın amacı nedir?" sorusu felsefeye ilgi duyan duymayan herkesin ağzında gezen bir söz kalıbı. Ciddi duyulmasına rağmen bu tip sorular genelde düşünmeye itmez insanı; hatta kendisi gibi birkaç klişe cümle sıralanır ardına: "mutlu olmak, dünyayı gezmek, pembe panjurlu bir evde yaşlanmak..." gibi. Eğer bana gelirsek, ben bu soruya daha hiçbir cevap vermemiştim bu seneye kadar. Sadece cevabın ne olduğunu merak etmekle yetinmiştim. Ne olduğunu bulamasam da cevabın gelecekte saklı olduğuna inanıyordum. Yarınların hep bugünlerden farklı olacağını; hep olmak istediğim yerde, olmak istediğim şekilde yaşayacağımı düşünürdüm. Bu soruya da güzel bir cevap bulup hayatımı o amaca odaklanmış bir şekilde ilerleteceğime inanırdım. Sanki bu amaç, üniversiteyi gurur tablosunda mezun olarak bitirmekmiş, sanki dünyanın en yaratıcı bilgisayar programcısı olmakmış gibi hayatımı o amaca odaklamak... Şu an sadece komik geliyor bu fikirler. Bu tip düşüncelerim beni ergenlik zamanlarımda vurmuştu zaten. Hayatın bir örüntü olduğunu, tarihin de tekerrürden ibaret olduğunu bilmediğim bir dönemdi. Sonraları, geleceğe hak ettiğinden fazla paha biçmenin saçmalık olduğunu ve yaşamın amacını, anlamını günlerimin içinde aramam gerektiğini fark ettim. Çünkü bugün elimde olmayan yarın da elimde olmazdı, hele de hayat gibi ani ve değerli bir kavramdan bahsediyorsak. Beni harekete geçiren ve canlı olduğumu hissettiren anlarımı düşünürken kendimi bir anda bu soruya cevap verirken buldum. Evet, yaşamın amacı tam on dokuz yıldır benimleydi, fark etmesem de onu sol yanımda taşımışım. Yaşam bize, Emrah Serbes'in "...'nın güzelliğini ve bazı meziyetlerini anlatmam gerekir." (Serbes, 5) cümlesini kurdurtacak insanlar için verilmiş. Hatıralarımızı değerli kılan, hayran gözlerle izlemeye doyamadığımız, hiçbir kötülüğü yakıştıramadığımız ve en iyisine layık gördüğümüz insanlar için nefes alıp veriyoruz aslında. Kaybetmekten deliler gibi korktuğumuz, ağlarken gördüğümüzde kalbimizin söküldüğü, sevmelere doyamadığımız güzel insanlar için. O insanları bulup tanımak için yaşıyoruz. Sevebildiğimiz kadar sevmek için, onları yaşayabildiğimiz kadar yaşamak için. "... bir tanısanız var ya, gülüşüyle, bakışıyla, sesiyle ve sessizlikleriyle öyle bir büyü yaratır ki üzerinizde..." (Serbes, 6) diyor kitabında, bizim de başkaları için böyle dememizi istermişçesine. Çünkü hayatımıza anlamı ve değeri bu şekilde katıyoruz. Çünkü, en azından ben, uyumadan önce yastığa kafamı koyduğumda düşündüğüm şey günün yorgunluğu veya ertesi gün yapacağım görevler veya yoğun programım değil, hayatımı anlamlı kılan, kendi kendime düşünürken beni gülümsetebilen insanlar ve onlarla yaşadığım anlamlı anılar oluyor. Bu yüzden zannediyorum ki, insanın hayatını bir film gibi izleme şansı olsa tüm film sevdiklerinin onda bıraktığı anılardan ibaret olurmuş. Sevgi hayatın amacıdır değil demek istediğim, ki "sevgi" kelimesini oldum olası sevmedim zaten. Samimiyetsiz bir sözcük hissi uyandırdı bende hep. Galiba bu kelimeyi hep gerçekçilikten uzak Pollyanna tarzındaki cümlelerde gördüğüm için. Her neyse; sevgi saçmalıyız, herkesi sevelim demiyorum. Diyorum ki, sevdiğimiz tüm insanlara tutunmakmış meğerse bu meşhur sorunun cevabı. Kalbimizi o insanlarla temizlemek, yenilenmekmiş. "Yoksa kız kardeşim hariç herkesin, her insanın mayasında bir parça kepazelik vardır..." (Serbes, 14) Deliduman romanının kahramanı Çağlar İyice ne güzel demiş. Kız kardeşine olan duygularını ne kadar hoş dile getirmiş, nasıl saf bir dille ifade etmiş. Hayatı anlamlı kılan ne kuru kuru mutlu olmak, ne dünyanın tüm harikalarını tek başına gezmek, ne de pembe panjurlu evde sadece onlarca kedisi olan yaşlı bir teyze olmaktır. Yapmaktan keyif aldığımız çok şey var, hayatımıza değer katan eylemlerimiz, hatıralarımız. Ama yaşamın amacı ne yaptığın, nerede olduğun, kim olduğun değil kimle yaptığınmış. Yaşamını kiminle yürüdüğünmüş. Kaynakça Serbes, Emrah. Deliduman. İstanbul: İletişim Yayınları, 2014. Print. Akvaryumdan Sevgilerle Bazen düşünürüm neyi ne kadar biliyoruz diye. Hemen aklıma yaptığımız teleskoplar, parçacık hızlandırıcıları, uzay gemileri, roketler, süper bilgisayarlar ve nice müthiş buluşlar ve bu buluşları icat eden nice dahiler, bilim adamları geliyor aklıma. Sonra da aklımda bize en yakın konumda bulunan (Sadece 2.5 milyon ışık yılı uzaklıkta!)komşu galaksi Andromeda'nın o ışıl ışıl görüntüsü canlanıyor kafamda. Bu soruları daha da alevlendiren bir kitap okudum geçen hafta. "Otostopçunun Galaksi Rehberi". İsmi hemen cezbetti beni. Düşünsenize Sombrero Galaksisi'ndeki bir gezegende Galaktik Taco (Evrendeki en iyi Taco. Meksikalılar bunu eğlenmek için oraya gelen bir gurup Sombrerolu'dan öğrenmişler.) yemek istiyorsunuz ama sadece Taco'ya yetecek kadar galaktik dolarınız var. Siz de NASA'da çalışan, görmüş geçirmiş, Betelgeuse'deki küçük bir gezegenden Dünya'yı incelemeye gelmiş Galaksi Rehberi'ne yeni anekdotlar eklemeye gelmiş bir otostopçu arkadaşa sahip olan gurme bir mühendissiniz. Arkadaşınızla bir uzay gemisine otostop çekip Taco yemeye gitmeye ne dersiniz? Çok çılgınca değil mi? Yıldızlar arası alışveriş merkezleri, uzay gemisi durakları, uzay barları, yıldızlar arası oteller, özel istek üzerine (zengin uzaylılar bence ancak böyle tatmin olur) üretilen ultra lüks gezegenler... Bunların hepsi kitapta olduğu gibi gerçekte de var olabilir. Ama biz bilmiyoruz. Bütün bu curcuna evrenin başka köşelerinde hatta Jüpiter'in içinde bile olabilir. Fakat insanoğlu bunu fark edemiyor. Acaba görmek mi istemiyoruz? Daha da tuhaflaştıralım kitapta bahsettiği gibi Dünya, aslında 7.5 milyon yıldır evrenin amacını çözmeye çalışan süper bir bilgisayar(Derin Düşünce ki daha sonra onun adı Rus satranç dahisi Garry Kasparov'u yenen bilgisayara verilmiştir.) onun yapılmasını istediği için yapılmış yine evrenin sırrını arayan daha gelişmiş bir bilgisayar olabilir. Bizler de aslında deneklerimiz sandığımız farelerin denekleri olabiliriz. Kabul etmesi çok güç değil mi? Bana da çok saçma gelmişti ama artık farelere hatta bütün hayvanlara farklı bir gözle bakıyorum bu kitap sayesinde. Kitap beni çok etkiledi açıkçası sanki bir Bilim-kurgu filmi ya da evren hakkında bir belgesel izliyormuşum gibi hissetim kendimi. Kitabı ilk okuduğumda kitabın çok uçuk olduğunu ve Douglas Adams'ın hayal gücünün çok gelişmiş olduğunu düşündüm. Ama sonra bütün bunlar niye olmasın ki dedim. Köylerde muhtar, illerde vali, devletlerde devlet başkanı var. Küçükten büyüğe her birimi yöneten birileri var. Niye Samanyolu Galaksisi Başkan'ı olmasın ki değil mi ama? Peki varsa da biz niye bilmiyoruz? Tıpkı akvaryumda yaşayan balıklar gibi evreni olduğundan çok farklı mı algılıyoruz? Eğer böyleyse bu akvaryumdan çıkmamız ve dışarı kafamızı uzatmamız gerekebilir. Aksi takdirde gerçekler kendini bize çok acı ve korkunç bir şekilde gösterebilir. Akvaryumu kurtarmak için çok geç kalabiliriz ki kitapta akvaryum sanılan bu müthiş bilgisayar tam her şeyin sorusunun cevabını verecekken "Vogon" adı verilen bir ırk tarafından sözde galaktik otoyol yapılacağı için yok ediliyor. İnsanoğlu aciz bir şekilde anlaşmaya varmaya çalışıyor ama nafile. Kitap o kadar etkileyiciydi ki bütün bunları ve daha birçoğunu bu kitabı okuduktan sonra düşünmeye başladım. Ayrıca çok da sürükleyiciydi. Kitabın büyük bir bölümünü Ankara'dan Balıkesir'e dönerken otobüste iBook'tan okumuştum ve sekiz buçuk saatin nasıl da geçtiğini anlamamıştım bile! Gerçi bazı bölümleri anlamak biraz zordu özellikle sonsuz ve sonlu olasılıksızlıklar gibi birkaç farklı kavram kafamı bayağı bir meşgul etti. Bunun dışında birçok bilimsel terim olmasına karşın sanki o terimleri hep biliyormuşum gibi okudum kitabı. Tâbi bu terimleri görünce yazarın çılgın insanları biraz da olsa eleştirmek ve onları düşündürmek için bu kitabı yazmış bir bilim adamı olduğunu düşünebilirsiniz benim gibi. Bu arada kitapta espriler de uçuşmuyor değil. Tâbi bilimsel dozda. Böylece yazar sıkıcı konuları eğlenceli hale getirmiş ve kitabın anlaşılırlığını arttırmış bence. Şimdi en büyük isteğim bu kitabın diğer serilerini fırsat yaratıp okumak. Gerçi bütün bu serileri bitirince çok üzüleceğim sanırım. Çünkü yazarın anlatımı bana çok samimi geldi ve yazarı kendime çok yakın hissettim. Sanki beni bilgilendirmeye ve uyarmaya çalışan gerçek bir uzaylı otostopçu ile karşılıklı konuşuyoruz havasındaydı her şey. Ondan kopmak üzücü olacak benim için ki bir yazara hiçbir zaman bu kadar bağlanmamıştım. Bence içindeki terimlere rağmen herkesin mutlaka ama mutlaka okuması gereken bir kitap özellikle çocukken okunmalı bence. Böylece genç beyinlerin hayal gücü gelişecek ve çevrelerini daha çok sorgulayacaklar. Milli Eğitim Bakanlığı'nın mutlaka okutturması gerekir bu kitabı. Yaşadığımız evreni, bu dünyayı çok iyi sorgulayan bir kitap. Eleştirel düşünmemi ve olaylara farklı açılardan bakmamı sapladı bu kitap. Ayrıca biraz şüpheci olmayı da öğretti diyebilirim. Siz primatlar balık olmasanız da bir akvaryumda yaşıyoruz hep birlikte. Bu kitabı okuyun ve kendinize yeni ufuklar katın ki biz de çevremizde olan bitene kayıtsız kalmayıp oyuna girebilelim ve bu akvaryumdan bir damla su bile taşırmayalım. Belki bu işin farelere ait olduğunu düşünebilirsiniz ve onların bize bunu öğreteceğini de düşünebilirsiniz. Haklısınız da. Ama yine yapmaya değmez mi? Ne kaybedebilirsiniz ki? Hayatınıza bir anlam, bir amaç katın bence. Primatlığa, affedersiniz insanlığa, bir katkınız olsun istemez misiniz? Ben şahsen çok isterim ve sizin de bunu isteyeceğinizi düşünüyorum. Kitabı okuyunca yazarın da bunu istediğini göreceksiniz zaten. Ama ben gene de sizi vicdanınız ve düşüncelerinizle baş başa bırakıyorum. Kendinizi tartıp biçin. Hayallerimiz olduğu sürece hayatta kalabilir ve önümüze bakabiliriz. Kitaptan da anlayacağınız üzere çok değerli vaktinizi yazımı okumaya ayırdığınız için sizlere çok teşekkür ediyorum. Merve ERENGaye Aşkın HAYATTAN GÖTÜRDÜKLERİMİZ Yaşamın telaşına karışıp giderken çoğumuz, çevremizde olup biten olayların, dönen oyunların, empoze edilmek istenen diktaların, kötü amaçlara alet edilen değerlerin farkında olmuyoruz veyahut bunları göz ardı ediyoruz. Bu, aslında kirli dünyaların dayattığı bir kabulleniş anlamına geliyor benim gözümde. Elbette dıştan bir gözle bunları görebilmek ve yazabilmek yüksek bir farkındalık düzeyi gerektirir. Bunu başaran Chuck Palahniuk, Gösteri Peygamberi adlı kitabında, popüler kültüre ve onun getirilerine yaptığı sert eleştiri ve göndermeleri ile şu anki dünyanın gerçeğini gözler önüne sermektedir. “Hiç kimse sorunlarının çözülmesini istemiyor. Dramlarının. Önemsiz meselelerinin. Hikayelerinin çözümlenmesini, pisliklerinin temizlenmesini istemiyorlar. Çünkü geriye ne kalacağını biliyorlar. Büyük ve korkunç bir bilinmeyen” (Palahniuk, 305). Aslında günümüz insanlarını özetleyen bir kısım burası. Şöyle ki, insanlar kendilerine acı veren bir durum içerisinde oldukları zaman veya kendilerini hayli üzen kişilerden bahsederken çok da keyifli ruh hali içerisinde değillerdir elbette. Nitekim o sitemkâr insanların, kendilerine acı veren durumlardan veya kişilerden kısa zamanda ya da kesin bir şekilde kurtuldukları pek görülmez. İşte bu noktada, insanların acılardan beslendiğini yani aslında bir nevi insanlar, acıyı hayatlarında güç alınacak ve vazgeçilmez bir unsur olarak görüyorlar diyebiliriz. Zamanında bir yerlerden duyduğum bir sözle özetlemek gerekirse durumu: Hiçbir insan yoktur ki yaşadığı bir mutluluğu aylarca, senelerce anlatsın. Ama, bir aşk acısı mesela seneler boyu anlatılır hatta dizilere, filmlere bile konu olur. Aslında şu anki yaklaşım şeklim bunun içgüdüsel bir durum olduğunu söylemekte farkındayım, ki zaten kanaatimce de bu böyle. Fakat değinmek istediğim şey, dış faktörlerin de etkisiyle insanların bu durumları nasıl dramatize edebildikleri ve bu melankolik denilebilecek ruh halinde nasıl uzun vadede kalabildikleri olacaktır. Nedenin aslında bireylerin kendilerine yabancılaşması fakat dış dünyaya bir o kadar entegre olması olarak değerlendiriyorum. Elbette ki bu durum kendi kendine gelişen bir süreç değil birçok çevresel etmen bu yabancılaşmanın ana karakteri rolünde. Şahsen ilk ve etkili etmen olan medyanın payının hayli büyük olduğunu düşünüyorum. Medya dediğimiz şey, sanıldığı kadar temiz ve dürüst bir şekilde yürütülen bir camia değil. Bunun örneğini her gün haberlerden ve onların bize aktarılış şeklinden rahatlıkla anlayabiliriz. Örnek vermek gerekirse, aynı haberin birçok farklı kanalda anlatıldığını biliriz fakat farklı şekillerde. Mesela bir halk protestosunda, protestonun nedenini ve protestoyu yapan kişilere ağırlık veren bir haber kanalına karşın, polisin onlara nasıl karşı geldiğine odaklanan başka bir kanal vardır. Bu iki durum, bizlerin de olaya hangi açıdan bakacağımızı etkileyen bir durumdur. Verdiğim örnek dışında ekleyebileceğim en etkili örnek diziler ve televizyon şovları. Özellikle medyanın en sevdiği bu iki oyuncak insanların düşünce yapılarını, hayatı algılayış şekillerini derinden etkileyen şeylerdir. Gerçek yaşamda onaylamadığı bir yaşantıyı veya bir karakteri, sanal dünyada izlemek çoğu insana keyif veriyor. Hatta taraf almalar bile ortaya çıkıyor. Gaye Aşkın Sürekli olumsuz olayların yansıtılması ve üstelik bunların normalleştirilmesi kültürel ve ahlaki yozlaşma dediğimiz olayları ortaya çıkarıyor. Bu noktada alet edilen değerlerimiz ve inanç sistemlerimiz en fazla kullanılan malzeme haline gelmektedir. Akla ilk gelen ve örneğini çok farklı şekillerde gördüğümüz din, manipülasyona çok açık bir kurumdur. Çünkü, birçok insan için hassas nokta kabul edilebilecek din, yanlış insanların elinde olunca toplumu istedikleri gibi etkileyebilecekleri ve yönlendirebilecekleri açık bir zemin hazırlıyor. Günümüz dünyasının adeta ufak bir birime indirgendiği bu kitapta da sıkça değinilen Creedish toplumunda, bu yönlendirilmeler ve korkutularak dayatılan öğretiler sıkça göze çarpmakta. “Hayat tamamlanması gereken bir görevdi. Önemli olan faydalı şeyler yapmaktı ve her türlü sevinç ve gözyaşı insana ayak bağı olmaktan başka bir işe yaramazdı. Duygular ahlaki yozlaşmanın işaretiydi. Hayattan bir şeyler beklemek veya pişmanlık duymak gereksiz ve aptalca lükslerdi. İnanç sistemimizin tanımı işte buydu” (Palahniuk,295). Dinin, maneviyattan çıkarılıp bir kurallar silsilesi ve yapılacaklar listesi haline dönüştürülme çabasını bu kısımda görebiliriz. Halbuki bize bu kalıpları nasıl doğrudan kabul edeceğimiz değil kabul etsek ya da etmesek de bunu sorgulayarak yapmamız gerektiği öğretilmelidir. Neticede tüm seçimlerimiz bizim kendi elimizde bunları başkasının kontrolüne vermek özgürlüğümüze bir veda ediş olur. “Aldığımız her nefes bir seçim. Geçen her dakika bir seçim. Olmak ya da olmamak. Kendinizi merdivenden atmadığınız her an bir seçimdir. Arabanızı duvara çarpmadığınız her an hayata yeniden başlıyorsunuz” (Palahniuk,173). Hayat, yaptığımız seçimlerle ve o seçimlerin sonuçlarıyla şekillenen bir yolculuk. Düşünebiliyor, algılayabiliyor oluşumuzu bir lütuf kabul edip bunları kullanmaktan geri durmamalıyız. Neticede bizi diğer canlılardan ayıran tek şey düşünebiliyor oluşumuz. Kaynakça Palahniuk, Chuck. Gösteri Peygamberi. Çev. Funda Uncu. İstanbul. Ayrıntı Yayınları, Nisan 2017. 17. Baskı. Alaftar 1 İdil Alaftar 21202326 TURK102 Sec.017 Ebru Onay BİR VAROLUŞ HİKÂYESİ ve DALGALAR “Hayat gelir; hayat gider, biz hayatı biçimlendiririz” (Woolf, 151). Bilinç akışı tekniği deyince akla ilk gelen başarılı isimlerden biridir Virginia Woolf. Hikâyelerinde duygu ve düşünceler, yıkılmış hayaller, istekler, gerçekleşmemiş beklentiler okuyucunun dört bir yanını sardığı için olay örgüsünün girift ve görkemli olmasını gerektirmez. Dalgalar, romandaki kahramanların duygularındaki iniş çıkışları tam anlamıyla yansıttığı için yazarın bilinç akışı tekniğini kullanmada seçtiği en özgün isimdir. Alaftar 2 Çocukluklarından beri kopmayan altı gencin duygu dünyası yansır dalgaların üstüne. Dalgalar çekildiğinde ise geride hayal kırıklığı, umutsuzluklar ve bir yığın düşünce kalır akıllarda. Güneşin gökyüzündeki hareketinin deniz ve nesneler üzerinde oluşturduğu görselliği, insanın iç dünyasının karmaşası ile birleştirerek takip eder kitapta her bölüm birbirini. Tüm bu parçaları bir arada tutan ise şiirsel ritimdir. Güneş henüz doğmadan karakterler geleceklerine karşı merak ve umut doludur, yılların onlara nasıl bir hayat sunacağını beklerler. Güneş doğduğunda ise ortama mutluluk havası hâkimdir. Güneş, denizi aydınlatır, gökyüzüne o eşsiz maviliğini kazandırır ve gençlerin kalbini ısıtır. Okuldan mezun olmak onlara özgürlüklerini vermiştir. Dalgaların güneşte ısınması genç ruhlarını heyecanlandırır. Kendi yalnızlıkları ile baş başa kalmak istemedikleri için kendilerini çevrelerine ve dalgaların baş döndüren ahengine bırakırlar. Hayatları boyunca sürekli benliklerini ve aslında gerçekten kim olduklarını sorgularlar. Ayrım yapmamak için nesnelere ve kişilere isim konulmamasını savunurlar. İsimlerin, insanlar tarafından kendilerini ve doğayı kalıplaştırmak için konulduğunu düşünürler. Doğadaki tüm varlıkları sınıflandırmak, hayatın olağan akışına ket vurur, doğayı ve nesneleri onları eşsiz kılan özelliklerinden uzaklaştırır. Onlar da dalgalarla birlikte artık tabiatın bir parçası olmuştur, milyonlarca yıldır süre gelen bu zincirin bir halkası hâline gelmiştir. Bu yüzden de ağaçlara, çiçeklere ve kuşlara oldukça düşkünlerdir. Mevsimler, yıllar, bitkiler ve diğer canlılar kendi varlıklarının bir parçasıdır. Gençlik yılları bu doğrultuda şekillenerek geçer. Orta yaşa geldiklerinde ise ruhlarını karamsarlık havası ele geçirir. Eskisi gibi yan yana olamadıkları için hayıflanırlar ve hayatlarını diledikleri gibi yaşayamamanın verdiği pişmanlıkla boğuşurlar. Ancak yine de yaşlılığın kazandırdığı olgunlukla sahip oldukları benliklerini severler; düşünceleri ile bütünleşmişlerdir. Alaftar 3 Percival, onların yalnızca bir arkadaşı değil, aynı zamanda hayata karşı umutlarının bir simgesidir. Bu nedenle Percival’in beklenmedik ölüm haberi başta Bernard olmak üzere altı arkadaşı derinden yaralar ve onları yaşlılığın getirdiği bunalıma biraz daha sürükler. Zaman ilerlemesine rağmen dalgalar bile ölümün yalnızlığını ve geride kalanlara yaşattığı acının izlerini silemez; böylece git gide yaşlanırlar. Ölüm gelir kapıyı çalar fakat bu nihai son değildir. Nesneler ve canlılar birbiri içinde dönüşerek tekrar yaşamı oluşturur. Bütün hayatlar birbirine karışır. Artık tek ve gerçek bir hayat vardır ellerinde. Altı arkadaş tek bir vücuda dönüşmüştür. Varoluşun yarattığı halkalara kendini bırakmakla eş değerdir dalgalarla yüzleşmek, yüzünü ölüme dönmek. Dalgalar sonun sürekliliği ile ölümün kanatları arasında sahilde çatlar ve bir hayat daha gelgitlerle sonsuzluğa kavuşur. Ölümü cesurca göğüsleyen ve diğer arkadaşlarını da kendi ruhunda barındıran Bernard, onu bir düşman olarak tanımlar. Ölüm, Percival’i kendisinden geri dönüşü olmayacak şekilde alan acımasız bir düşmandır. Bu sebeple onunla hesaplaşmak ister ve yüz yüze gelmekten korkmaz. Bir savaşta çarpışmaya gider gibi karşılar ölümü Bernard: at ve mızrakla. O an tüm arkadaşları girer ruhuna ve bütün güçleri ile dalgaların sunduğu ölüme koşarlar. Koşmakla bitmeyecek bir yoldur ölüm, kazanmakla bitmeyen savaşlar gibi. Sahilde dağılan dalgalar koca bir köpük bırakırlar: hayaller, umutlar ve kırık dökük beklentiler... Kaynakça: https://www.google.com.tr/search?q=virginia+woolf+dalgalar&newwindow=1&source=lnms&tbm=isch&sa=X&ei=a8gmVI76Ko3fauv6gMgK&ved=0CAgQ_AUoAQ#facrc=_&imgdii=_&imgrc=fPgphHJQ3hH4PM%253A%3Bsagkx15WQM-K9M%3Bhttp%253A%252F%252Fwww.ozgurpencere.com%252Fsabit_resim%252Forta%252F802w93tw1x56tcjx7zjhy.jpg%3Bhttp%253A%252F%252Fwww.ozgurpencere.com%252Alaftar 4 Ficerik%252FViRGiNiA_WOOLF%253A_DALGALAR_Seda_Peksen_%252F%3B401%3B500 Woolf, Virginia. Dalgalar. İstanbul: Kırmızı Kedi Yayınevi, 2012. MAVİ KUŞ’UN KANAT SESLERİ Hayal edin, sizin için yeri geldiğinde size kol kanat geren bir yuva, yeri geldiğinde ulaşmak istediğiniz yere sizi kanatlandırarak uçuran bir vasıta. Mavi kuş bu. Bana uzay boşluğunda tayeran eden mavi boncuk küremizi hatırlattı nedense mavi kuş. Sanki onun gibi aynı hat üzerinde mekik dokuyan, yolcuları sürekli değişen, kimi zaman bizleri sıkıntılı durumlara sokan, kimi zaman yüzümüzde neşeli bir tebessüm bıraktıran bir kuş, mavi kuş. Mustafa Kutlu’nun kalemiyle edebiyatımıza kazandırılan Mavi Kuş, ilk bölümlerindeki enfes sahnelerle beni adeta mest etti. Saatlerce o dükkanların arasında dolaşmak, kuyumcu Nazım Efendiyle koyu sohbetlere dalmak istedim. Köyün tertemiz kokusunu ciğerlerimde hissederken Ceneviz Sokağı’ndaki o kavurucu sıcaktan kurtulmak için kendimi alabalıklı dereye atmak geldi koltukta yaslanmış kitabı okurken. Köy hâli bütün negatif yanlarına rağmen o kadar muhteşem tasvir edilmiş ki bir an bile oralardan ayrılmak zihnimin ucundan geçmedi. Tasvirler kadar kişiler ve onlara yüklenen metaforlar da konuşulmaya değer açıkçası. O minibüsün içindeki şoför Kenan, bizim deli yanımıza; muavin Seyfi, çocuk gibi saf tarafımıza işaret ediyor. Köylü ve hasta karısı bizim âcizliğimizin cisimleşmiş hâli olmuş hikâyede sanki. Makama ve şöhrete perestiş, zenginlik ve menfaate tapma Beşir Ağa’da kendini göstermiş gibi. Onun hareketleri, ufaktan bir kızgınlık ve sitem duygusu bıraktı üzerimde. Bilal ise farklı bir karakter. Onun hayatını onunla yaşarken çaresizlik ve ölümün acı tadı boğazımda kaldı. Bu, yutkunmaya bile izin vermeyen bir acılık. Benim dikkatimi çeken bir karakter olan Erol ile canlı ve modern hayatlara olan tutkumuz karşımıza çıkıyor ve toyluğun verdiği tecrübesizlik aşikâre belli oluyor bu karakterle. Açıkçası bende de vardı bu olmayana âşıklık. Çünkü köyde büyüyüp yetişen biri olarak şehirdeki hayatı daha canlı ve çekici bulurdum. Babamın nüfusça az mekanlarda öğretmenlik yapmayı ve çocuklarını yetiştirmeyi seçmesi belki bu içimdeki tutkuyu artırmıştı. Ama ben hiçbir zaman Erol gibi yapamadım. Zaten şehir hayatının zamanı tutsak etmesi ve kırdan kente gittikçe kaybolan yeşil renkler, büyüdükçe şehrin cazibesinin bende kaybolmasına sebep oldu.Her şeye rağmen Erol benim için baş karakter olmayı başardı kitabı okurken. Hepsinin ötesinde, bilinçaltlarına kazınan bir şeyler var bu kitapta. Eminim ki okurken herkes az çok hissetmiştir. O da şu: Her şeyin aslında fena ve fânilik mührüyle damgalanmış olması... Önünde saygıyla durmamız gereken yazar, bu dünyanın oyun ve eğlenceden başka bir şey olmadığını ne güzel de anlatmış kitabın son bölümlerinde. Bence, yönetmenin diliyle Mustafa Kutlu, “STOP!” diyerek aslında hepsinin bir film sahnesinden ibaret oluşunu bizlere yüksek sesle fısıldıyor ve beni durup saatlerce düşünmeye sevkediyordu. Fânî olanda bekayı bulmaya çalışırken kainattaki sırrı da “Biz, elbette biliriz ki aynada oluşan görüntüyü sağlayan şey, aynanın arkasını kaplayan sırdır.O sır bütün insanı ve hayatın her yanını kuşatmıştır." (Kutlu 2002) sözüyle tarif ediyor. Bu kelimeler, beni o aynanın içine çeken bir kehribar oldu ve üstadla o köyün meydanında buldum kendimi. Kutlu, sanki zihinimi okuyormuş gibi beynimde kanatlanmış uçuşan sorulara ben sorumu bitirmeden cevaplamaya başlıyor ve ben daha da iştiyakla kulak kesiliyordum söylediklerine.O sıralarda dostum Erol bir tabure çekti yanıma ve kolunu omzuma attı. Hâl hatır derken Beşir Ağa dahil oldu aramıza birkaç zaman sonra. Ardından Deli Kenan... Derken tüm köy ahalisi çevremizde halka oluşturdu. Ben nefessiz kalmaya başlamıştım. Neden daha da yakınlaşıyorladı? Bağırmak istedim birden. “Gelmeyin daha fazla!!!” Derken bir horoz sesi... Her taraf karanlık. Yalnız pencereden gelen sokak lambasının ışığı yüzüme vuruyordu. Dilim damağım kurumuştu. Telefonumun alarmından gelen horoz sesini ebediyen kapatıp, hiç olmazsa öyle olmasını isteyip, mutfağa koştum.Büyükçe bir bardak su içip derin bir “Ohh” çektim. Kaynakça Kutlu Mustafa. Mavi Kuş. İstanbul: Dergah Yayınları, 2002 Mücahit Said Sak 21502365 Yunus Altıntop GERÇEKLİĞE YAKINSAMA Aristoteles’ten beri süregelen bir arzu, her şeyi, tüm evreni tek bir formül çatısı altında toplamak. Bu arzuyu gerçekleştirebilmek için çalışan birçok ünlü-magazinden değil, kitaplardan, Galileo, Newton, Einstein. Fakat, bu titanların bulduğu, okulda ”Hocam, bu formüller gerçek hayatta ne işimize yarayacak ?” diye sorduğumuz, Batı Biliminin Öyküsü’nde “Bilimin çok insani bir çaba olduğunu gösteren: gerçeğe giden yanılmaz bir rehber değil, dünyayı anlamanın çok kişisel, bazen hatalı, genellikle yanıltıcı, sık sık da parlak bir yoludur”(Susan Wise Bauer 10), tarihin akışını değiştiren gerçekliğe yakınsamalar. Hemen soruşturmaya başladığınızı fark ettim, neden yakınsamalar dediğimi. Çünkü ben bilimi, esas olarak fiziği Zenon’un ortaya koyduğu “Akhilleus ve Kaplumbağa Paradoksu”na* benzetiyorum. Her yapılan keşif, bizi heyecanlandıran her yeni bilgi Akhilleus’un kaplumbağa ile arasını biraz daha kapamasına benziyor ama o gerçekliğe- kaplumbağaya- hiçbir zaman ulaşamıyor. Bakın orada yeni bir keşif galiba, acaba bu bizi mutlak doğruya ulaştıracak bilgi mi? Akhilleus kaplumbağaya yetişti mi derken şöyle bir yaklaşıyoruz, biraz daha yaklaşın, tüh! Yine küçük bir mesafe var arada diyor ve yeni bir teori için arayışa geçiyoruz. Diğer bir gerçek ise, hepimizden daha zeki olan bilim insanlarının, kendi teorilerinin daha doğrularının, kendilerinden sonra bulunacağını bilmelerine rağmen, hayatlarını bu amaç uğrunda çalışarak geçiriyor, hatta feda ediyor olmaları. Mesela kendinizi Marie Curie yerine koyun, hayatını bilime adamış, mükemmel, Fizik ve Kimya Nobellerine sahip tek insansınız fakat o nobelleri kazanmanızı sağlayan radyoaktivite aynı zamanda ölümünüzün sebebi oluyor. Dur, biraz da ben bakayım bir köşeye çekilip, millet bir şey bulsun diyecek yaşa gelmişken ölüyorsunuz. Benim kitabımda çok şerefli ve doğru amaca adanmış bir hayat, neden mi ? Çünkü milyarlarca yıldır var olan bir evrende doğup yok olmuş milyonlarca tür gibi, insanoğlu da bir gün aynı kaderle, muhtemelen, yüz yüze kalacaktır.*Ancak bu zaman zarfında, insan hayatı diye bahsedilen kısa süreyi bu şerefli amaca adamış olanların geriye imzası kalacaktır. Yine de teorim yalanlanacak olsaydı, ölümümden sonra yalanlasınlar diye dua ederdim veya daha iyisi için çalışmalara başlardım. Tabii fizik camiası bu kadar büyük adımlarla karşı karşıyayken biyoloji bilimi de bu sıçramalardan nasibini almıştı. Darwin’in Evrim Teorisi, Mendel’ in bezelyeleri, Watson ve Crick’in ikili sarmalı ve ardından gelen birçok biyolojik keşif ve icat. Fakat, hiçbiri ne Darwin’in Evrim Teorisi kadar eleştirilmiş ne de Mendel kadar engellenmeye çalışılmış. Aklımdaki soru şu: Acaba Darwin araştırmalarını yaparken ileride bu kadar büyük bir şöhrete sahip olacağını biliyor muydu? Muhtemelen hayır. Sebebi ise bilim dünyasına baktığımızda neredeyse aynı gerçekliğe sahip birçok araştırma ve teori var. Ne yazık ki hiçbiri Darwin’in Evrim’i kadar popüler değil; benim tahminime göre bunun sebebiyse keşiflerin çoğunun Roma tarafından engellenmeye kalkışılmamış olması. Ancak Galileo, Darwin gibi engellenilmeye kalkılanlar bu şöhretin sahibi olmuş ve teorileri yıllardır doğruluğu her kesimce tartışılır hale gelmiştir. Peki ya Mendel’e ne demeli? Mendel’in Soya Çekim Yasası çok ağır şekilde eleştirilmiş, hatta bulunduğu manastırdakiler bakmışlar biz Mendel’i durduramayacağız, bari ömür boyu baş keşiş seçelim de ölene kadar başka işlerle meşgul olsun. Bizim de ekmek kapımız kapanmasın(!). Ben Mendel’in yerinde olsaydım , “yaptığım araştırmalara sonucu beni nereye atadılar, demek ki doğru şeyi yapıyorum der” , daha da çalışmalı ve manastırın yüzünü kara çıkarmamalıyım diye düşünürdüm. Watson ve Crick’in DNA çalışmalarıysa son yüzyılın yönünü değiştiren, değerini kaybetmiş insan yaşamına, bana göre, hak ettiği değeri geri kazandırmak için en büyük fırsattır. Biyoloji biliminin çarkını hızlandıran bu çalışma ve ardılları, insanlığı muhakkak daha iyi bir yaşama götürecektir. Götürmese bile hayatımıza çeşitlilik katacaktır. Yeter ki bilim insanları eleştirilsin fakat horlanmasın, yaptıkları çalışmalar bilgisiz kafalar tarafından engellenmeye çalışılmasın, gereken ve fazlasıyla hak ettikleri değer onlara verilsin. Verilsin ki onlar da Dünya’nın ve Evren’in o sır dolu kapılarını bize açabilecek olan yakınsamaları keşfedebilsinler. KAYNAKÇA BAUER, Susan Wise,Moralı,Mehmet, Batı Biliminin Öyküsü, Ocak 2016, Alfa Yayınları. *1 Zenon’un Akhilles ve Kaplumbağa Paradoksu “Limit’in tanımlanmasında kullanılan bir paradokstur.” *2”After sleeping through a hundred million centuries we have finally opened our eyes on a sumptuous planet, sparkling with color, bountiful with life. Within decades we must close our eyes again. Is not it a noble, an enlightened way of spending our brief time in the sun, to work at understanding the universe and how we have come to wake up in it? This is how I answer when I am asked –as I am suprisingly often – why I bother to get up in the mornings.” Richard DAWKİNS, den yola çıkarak yazılmıştır Funda Özdemir OKUMAK UNUTMAK YAŞAMAK "Gece gündüz okumak, ciltleri yutmak, uykusuzluk... Çünkü kimse öğrenmek için okumaz. Unutmak için okur insan." (sf. 85) Böyle yazıyor Rumen filozof Emil Michel Cioran, Gözyaşı ve Azizler adındaki aforizmalardan oluşan kitabında. Unutmak için okumak.. Kulağıma, benliğime, gözlerime o kadar tanıdık geliyor ki bu ifade. Okumak, okumak, onlarca kitap satın almak, okunacak kitaplar listesinin uzunluğu, okumak, daha çok okumak... Göz numaramın her altı ayda bir yarım derece artması. Uykusuz ve gergin geceler... Bu sözleri okuyunca kitabı kapattım, zira benimle aynı şeyleri düşünen birinin varlığı nedeniyle şükretmem gerekiyordu adeta. Beni biraz gerilere götürdü Cioran yani. Okumak üzerine beyin jimnastiği yapmamı sağladı. Bence okumak yeni dünyalara açılmayı sağlar ya da en azından böyle olmalı diye temenni ederiz. Ortalama 80 yıllık insan ömrüne binlerce mekanı, binlerce karakteri, binlerce olayı sokar okumak. Bu bakımdan özellikle şiir, roman ve öykünün yerini yadsıyamayız. Ancak okumak ne kadar önemliyse hayat ondan defalarca kez daha önemlidir. Esas olan hayattır hayat. Ne sanat ne siyaset ne de başka bir şey hayatın yerini tutabilir. Kendimden hareketle bu konuya biraz açıklık getirmek Funda Özdemir niyetindeyim. Şimdi ben dediğim gibi hayatımın uzun bir dönemini sadece okumaya ayırdım. Okumak adeta takıntıya dönüşmüştü, fetişleştirmiştim okumayı. Serbest zamanlarını okumaya ayıran kişilere acıyan bir gözle bakardım. Esasında ben de gayet bilincindeydim durumun. Durum ne miydi? Durum şuydu: Okuyarak kendimden kaçıyordum. Yüzleşmeye cesaretimin olmadığı meseleleri başka dünyalara, başka karakterlere sığınarak unutmaya çalışıyordum. Evet, ben de unutmak için okuyordum. Peki yüzleşemediğim şey veya şeyler nelerdi? Daha ergen denebilecek yaşlarda insan ömrünün kısalığını, dünyanın gelip geçiciliğini anlamaya başlamıştım. Bu nedenle bu kısacık ömrü olabildiğince zenginleştirme yarışına girmiştim. Kendimle yarışıyordum. Daha çok okumalı, daha çok bilmeli ve dünyayı daha çok tanımalıydım. Bunun tek yolunun da kitaplar olduğunu sanıyordum. Çok okuyarak hayata dair içimde fokurdayan anlam arayışlarının üstünü örtmeye çalışıyordum. O zamanlar şimdiki kadar net ifade edemiyordum bu durumu, zira bilinçaltımın en dip odalarına kilitlemiştim bu düşünceyi. Varoluşsal sıkıntılar içindeydim en açık tabirle. Ancak bunun sağlıklı bir yol olmadığını da alttan alta hissediyordum, ancak sancımı hissetmemek için gene tek ilacı kütüphanelerde buluyordum. Ancak ergenlikten yetişkinliğe doğru adım attıkça bu durumun patolojik olduğunu anlamaya başladım. Evet, insan ömrü gerçekten kısaydı; peki o zaman neden erik ağaçlarının çiçek açtığı mis kokulu bir bahar gününü kırlarda duyumsamak yerine odama kapanıp kitaplardaki bahar tasvirlerine bırakıyordum kendimi? Zamanla bu ve benzeri soruları sordukça üzerimdeki ağırlığın azaldığını, daha az kitap aldığımı fark ettim. Zira artık idrak etmiştim ki okumak bir kaçış yöntemi olarak benimsenirse o okumaların zihni beslemek gibi bir fonksiyonu kalmaz. Bence okumak, ferah bir zihinle yapıldığında verimli olur. 'Ferah' derken de mutluluğu kastetmediğimi belirtmeliyim. Demek istediğim, kişi ancak okumaktan ne elde etmek istediğini ve bağlamı bilirse kendine bir şeyler katabilir. Bağlamı bilerek okumak da ancak insanın kendisiyle ve zaafiyetleriyle barışık olmasıyla mümkündür. Varoluş sıkıntılarını samimi bir niyetle irdelemeden ve "Ben yaradılışım gereği kusurlu bir canlıyım." anlayışını kabul etmeden doğanın yasalarına meydan okuyarak okumak, bahsettiğim sıkıntıları görünüşte dindirse de aslında bu sıkıntıları derinleştirir. Bu durumu da "unutmak için okumak" diye tarif ediyor işte sevgili Cioran. Toparlarken altını bir kere daha çizmeliyim ki okumak bize ulaşamayacağımız hayatları en ince ayrıntısına kadar yaşatır. Evrenin, hayatın, insan olmanın en ince noktalarına kadar bilgi sahibi olmamızı sağlar. Fakat ancak okumak ve yaşamak arasındaki dengeyi bulduğumuz zaman rahat edebiliriz. Ne hayata at gözlükleriyle bakarak sadece kitaplardan medet ummalıyız ne de okumanın sunabileceği fırsatları kaçırmalıyız. Unutmak için değil; yaşamak için okumalıyız, okumak için de yaşamalıyız. Funda Özdemir KAYNAKÇA Emile Michel Cioran, Gözyaşı ve Azizler, sf 79. Ayşe İrem Saka Kontrabas 21 Kasım akşamında Alman roman ve oyun yazarı Patrick Süskind’in Kontrbas adlı oyununu izledim. Monolog olarak yazılan bu oyun, Süskind’in çıkış yaptığı ilk büyük eser olarak nitelendiriliyor. Genel olarak bir müzisyenin üzerinde toplumun, bireyin ve özellikle cinselliğin etkilerini anlatırken orkestra üzerinden toplumdaki hiyerarşiyi de eleştiriyor. Kahraman, monologda neden müzisyen olduğunu, müzisyen olmak için aştığı zorlukları ve müzisyenlik hayatında çektiği acıları anlatırken bir yandan da sık sık orkestraya yeni katılan soprano bir genç kıza olan aşkından bahsediyor. En sonunda aşkını ilan etmek için delice denebilecek bir yönteme karar veriyor ve oyun burada bitiyor. Oyun boyunca bahsettiği bu aşkın sonunu, hatta aşkını ilan edip edemediğini dahi bilememek beni gerçekten hayal kırıklığına uğrattı diyebilirim. Ancak daha sonra Tolkien’in Yüzüklerin Efendisi serisini yazarken söylediği bir söz geldi aklıma: “Bir hikâye anlatılmalıdır yoksa o bir hikâye olamaz. Ne var ki, anlatılmayan hikâyeler, hikâyeyi devam ettirir.” Bu sözün ne demek istediğini Kontrabas’ı izledikten sonra anladım. Örneğin birkaç sene önce, üç saat sürmesine rağmen gözümü dahi kırpmadan büyük bir hayranlıkla izlediğim Fosforlu Cevriye’yi şu an hayal meyal hatırlıyorum ancak neredeyse hiç beğenmediğim bu oyun hafızama kazınmış durumda. Hikâyenin devamını bilmemenin verdiği merak onu unutulmaz kılmaya yetiyor ve hayal kırıklığını bir miktar azaltıyor. Biraz da oyunun başlarından bahsetmek istiyorum. Kahraman babası gibi ruhsuz bir memur olmak istemediği ve müzisyen annesine daha çok benzemek istediği için müzisyen olmaya karar vermiş ancak annesinden de pek hoşlandığı söylenemez. Bu sebepten de annesi gibi flüt çalmak yerine çalgıların en iri ve en kabası olan, en tok sesli kontrbası seçiyor ve kaderin bir cilvesi olarak devlet orkestrasında babası gibi memur olarak çalışmaya başlıyor. Kontrbasın hatlarının bir kadın vücuduna benzemesinden dolayı da her çalışında öç duygusuyla sembolik olarak annesinin ırzına geçtiğini belirtiyor. Her ne kadar roman türü eserlerde genelde aşkın bir ifade şekli olarak cinsellikle sık sık karşılaşıyor ve bunu yadırgamıyor olsam da Süskind’in eserlerindeki cinsellik olgusunun bu kadar uçlarda olmasını çok garipsiyorum. Örneğin bütün dünyada yayımlanan ve hatta filmi çekilen, Patrick Süskin’n en büyük eseri olan, Koku adlı romanda da durum çok farklı değil. Cinsellik olabilecek en uç noktasında ve bütün doğallığından uzak olarak işlenilmiş. İnsanın kötü, ayıp, zararlı olarak nitelendirdiği ve görmezden gelmeye, yok etmeye çalıştığı, sınırlandırıp baskı kurduğu taraflarının daha sonra daha güçlü bir şekilde nüksettiği bir gerçek. Örneğin öfke kontrolü problemi yaşayan insanlar genellikle başkalarının ayarsız öfkesine maruz kalanlardır ancak ayarında yaşandığında öfke insan için oldukça sağlıklı bir duygudur. Bunun gibi cinsellik de insani bir ihtiyaç olduğu için yaşanmalıdır fakat sahiplenilmezse, kontrol altına alınmazsa ve bastırılmaya çalışılırsa çok daha güçlü bir şekilde, Süskind’in eserlerinde olduğu gibi sınırları zorlayarak karşımıza çıkar. Bu sebeple acaba Süskind’in eserlerindeki anlaşılmaz cinselliğin kaynağı bu bastırılmışlık mı, düşünmeden edemiyorum. Ayrıca okuyan kitlenin büyüklüğü de dikkatimi çekti. Daha önce de dediğim gibi toplumumuzda cinsellik ayıp olarak nitelendiriliyor ve son yıllara kadar cinsellik içeren kitap ve filmler sadece bizim toplumumuzda da değil, Dünya genelinde hoş karşılanmıyordu. Yani yine insanların üzerinde bir baskı vardı. Süskind’in roman ve oyunlarının bu denli büyük başarılara ulaşmasını okuyan ve izleyen kitlenin duygularındaki bastırılmışlığa veriyorum. Nitekim günümüzde bu baskılar biraz daha hafiflediği ve cinselliğe daha rahat yaklaşılabildiği için ben Kontrabas’ı izlerken cinselliğin doğallığından uzak olarak anlatılmasından son derece rahatsız oldum. Pek beğenmediğim bu eserin benim için parlak sayılabilecek tek yanı yarıda bitmiş gibi bir his verdiği için uyandırdığı merak hissi idi. Bunun dışında son derece rahatsız edici bir oyundu ve tam anlamıyla bir hayal kırıklığıydı. Ündeşer "1Mehmet Berk Ündeşer 21302345 Ödev-3 TURK 102-067 Tuğba Kara İnsanlığa Karşı Saldırı Kara Gün filmi ya da orijinal adıyla “Patriots Day”, Boston Maratonu bombalı saldırısını konu alıyor. Mark Wahlberg’ün baş rolünü üstlendiği bu yapıt, terörizmin ne kadar kötü olduğunu ve aynı zamanda da onun birleştirici bir etkisinin olduğunu gösteriyor. Filmde Mark Wahlberg, Boston maratonu saldırısında görev yapan yüksek rütbeli(çavuş) bir polisi canlandırıyor. Kara Gün filmi, bombalar patlamadan önce patlama sırasında ağır yara alan insanların yaşamlarını ve patlamalar sonrasında olan yaşantılarını gösteriyor. Filmde asıl gösterilmek istenen nokta Boston şehri halkının bu bombalara verdiği asıl tepki. Benim dikkatimi çeken asıl nokta da bu. Çünkü bombalı saldırı ardından, Boston polisi derin bir araştırma yaparak patlamaların nedenini anlıyor. Patlamarın kimin ve ne için yapıldıklarını öğrenmelerinin ardından Boston halkı Boston polisine büyük yardımlar yapıyor ve suçluların bulunmasında büyük bir rol oynuyor. Bu filmin hikayesi gerçek olduğu için ve ben de şahsen yaşadığım ve gördüğüm için çıkarılması gereken dersi anlıyorum. Bu ders bu tip terör olaylarına karşı bilinç kazanmak. Son zamanlarda fazlasıyla artan terör olayları gerçekten büyük ulusları yerlerinden oynatıyor. Başta Pakistan, Fransa, Belçika, Almanya ve ülkemiz Türkiye olmak üzere bu olayları fazlasıyla yaşadı. Bütün olan bombalı veya bombasız, makinalı tüfekli veya makinalı tüfeksiz olaylarda ne yazık ki, olay sonrası bile halk bilinçlendirme çalışmaları veya çoğu zaman Ündeşer "2sokağa çıkma yasakları ilan edilmedi. Boston maratonu patlamalarında her ne kadar ölü sayısı fazla olmamasına rağmen Amerikan hükümeti bombalı saldırıdan bir gün sonra sokakları kapattı ve halkın sokağa çıkmasına engelleyerek suçluların çok kısa bir sürede bulunması sağladı. Yine ne yazık ki ülkemizde patlamaların sayısı inanılmaz bir derecede artmış bulunuyor. Geçtiğimiz sene ülkemizde neredeyse her iki ayda bir patlama veya terör saldırısı gerçekleşti. Çok sayıda saldırı olmasına rağmen, bir veya iki saldırı dışında saldırganların eşkalleri halka duyurulmadı ve daha da kötüsü saldırılardan en fazla yaklaşık bir hafta sonra saldırılar unutuldu. Bunun bizim ülkemiz için bir utanç kaynağı veya boşvermişlik olduğunu söylemek istemiyorum ancak ne yazık ki ülkemizin durumu bundan ibaret. Bu filmde bir başka anlatılmak istenen nokta ise terörün affetmediği. Filmde Boston maratonunda bebekler, küçük çocuklar ve yetişkin insanlar yaralanıyor ve hayatını kaybediyor. Filmde ve gerçek patlamalarda bir polis memurunun küçük hayatını kaybetmiş bir çocuğun başında bütün gün boyunca ayakta beklemesi, terörün affetmediği ama bizim teröre karşı ayakta durmamız gerektiğini gösteriyor bence. Aynı zamanda polis kuvvetlerinin ne kadar önemli olduklarını yansıtıyor Kara Gün filmi. Sabah akşam, uyumadan polisin halkı korumayı görev edinmesinin ve bu görev için kendi hayatlarını ortaya koymalarının filmde çok güzel yansıtılmış olması benim polislere olan sevgimi arttırdı. Aynı zamanda teröre karşı birlik olmamızı bir kez daha hatırlattı. Kara Gün filmi de saldırıda yaralanan ve hayatını kaybedenler anısına çekilmiş bir film olması sebebiyle beni ayrıca yaraladı. Çünkü ülkemiz içinde olan terör saldırıları üstüne hiçbir film yapılmadı ve daha da kötüsü onlara adanan kısa belgeseller bile yapılmadı ve yine ne yazık ki bir hafta sonra onlarda unutuldu. Amerikan halkının bu gibi olaylara olan korkusu haklı veya haksız bir konumu bilinmez ancak onların bu tür konulara daha duyarlı olduklarını gösterir. Amerikan topraklarında olan terör saldırıları, 11 Eylül saldırısı, Sandy Hook ilkokulu saldırı ve Boston Ündeşer "3maratonu saldırısı gibi terör saldırılarını konu alan kısa filmler, eğitimler, filmler ve belgeseller yapıldı. Bu saldırıları konu alan sinema filmlerini izlemek her ne kadar ücretli olsa da, geri kalan kısa filmler, eğitimler ve belgeseller halk için ücretsiz yapılmış ve paylaşılmıştır. Kara Gün filmi de bu yapılan filmlere bir örnek. Bu tip filmleri izlemek Amerikan halkı üzerinde iki tip etki yaratmakta. Birinci etki, ne yazık ki İslam dinine nefret ve ikinci etki de bilinç kazandırmak. Bu etkilerin hangilerinin iyi ve hangilerinin kötü olduğu da tartışılır. Ancak bence bu film gayet güzel bir şekilde, Boston maratonu patlamalarında hayatını kaybeden insanların onuruna yakışır bir derecede yapılmış. Keşke bu tip terör saldırıları hiç olmasa, bu tip filmler, belgeseller, eğitimler hiç verilmese yada bu tip terör saldırıları unutulmasa ve insanlar olarak hepimiz bu kısa hayatlarımızı barış içinde ve hep birlikte sürdürebilsek. Aynı, İngiliz müzisyen ve söz yazarı John Lennon’ın Imagine yani Hayal Et şarkısında dediği gibi “Hayal etsek tüm insanların, Huzur içinde yaşadığını”. Ne Kadar Güvendeyiz? Bilgisayarınızı kullanırken kendinizi gerçekten güvende hissediyor musunuz? Hükümetlerin, büyük şirketlerin, reklam markalarının sizin haberiniz olmadan bilgilerinize veya bilgisayarınıza erişme olasılığı olsaydı da kendinizi güvende hissedebilecek miydiniz? Sanırım bu yazılanlar sizi biraz da olsa endişelendirmiş olabilir. Sorun şu ki bu dediklerim olasılık değil, birileri gerçekten özel hayatınızı suistimal etme yetkisine sahip ve belki de şu an bile özel hayatınızın gizliliği ihlal ediliyor. Yani en azından endişelenmekte haklısınız. Elbette bu yazılanlara komplo gözüyle bakıp aldırış etmeyenler veya ülkemizde dillere pelesenk olan "Bunlar hep Amerika’nın oyunları ya" sözünü söyleyip geçiştirenler olacaktır. İşin ilginç yanı ise şu, evet bunlar gerçekten Amerika'nın oyunları. Hepimiz çoklu ortam aygıtlarından birini kullanıyoruzdur ve bu araçlar arama yapabilme, ileti, internet, kamera ve mikrofon gibi envai çeşit özelliklere sahip. Peki hayatımızın birparçası, hatta kimilerimiz için hayatı olan bu tür araçların güvenliğinden nasıl bu kadar eminiz? Kimlere gözü kapalı olarak güveniyoruz ve kontrol kimde? Cevap aslında büyük ihtimalle ilk aklınıza gelen ve yukarıda bahsettiğim ülke tabii ki, Amerika Birleşik Devletleri, namıdiğer "Büyük Abi". Konuya istatistiklerden ve sıkıcı rakamlardan devam etmek yerine şöyle basit bir örnek verelim. Diyelim ki Amerika'nın çıkarlarına ters düşen ve bu yüzden "terörist" olarak görülen şüpheli bir Türk iş adamı var, bu kişi ve ailesi de dahil olmak üzere iletişim halinde oldukları veyahut akrabalık bağı bulunan herkesin telefon aramaları, yazışmaları hatta kamera ve mikrofonları izinleri olmaksızın takip ediliyor. Yani şüpheli bir kişi için milyonlarca insanın da özel hayatına müdahalede bulunuluyor. Sonuç olarak bahsedilen iş adamının mühendis kuzeninin karısının özel hayatı, bilgisayarının kamerası vasıtasıyla bazı yetkili kişilerin gözleri önüne seriliyor. Daha fazla devam etmeden önce bu yazı için referans alınan biyografi filmi "Snowden" hakkında birkaç çıkarım yapmak gerekli. Eski CIA ajanı Edward Snowden'in 2004-2013 yılları arasında yaşadığı ve sonrasında -bu yazının da kaynak olarak kullandığı –Amerika'nın gizli bilgilerini sızdırdığı bu filmde konunun Amerika'nın teröristleri tespit etme amacıyla bu ihlalleri yapmasından çok daha öte bir şey olduğu aşikar. Çin, Rusya, İran gibi diğer devletlerin Büyük Abi'ye tehdit olmalarını, tabiri caizse Büyük Abi'den daha büyük olmalarını engellemek. Filme baktığımızda bu hırslarının o kadar ileri gittiği fark ediliyor ki gelecekte her ihtimale karşı Japonya'nın elektrik santrallerini kesmeye hazır bir planlarının olduğu bile görülüyor. Ana fikir ise belli, Japonya'nın bir gün Amerika'ya kafa tutması halinde, ülkeyi karanlıkta bırakmak. Amerika'nın bu tavırlarını göz önüne alınca, muhtemel 3. Dünya Savaşı'nın top ve tüfek savaşı değil de siber savaş olacağını kestirmek pek de zor olmasa gerek. Bu çıkarım ise bizi yeni bir soruya yönlendiriyor; ülkelerin hem iç hem de dışişlerinde bu gibi ihlalleri yapması olası tehlikelere karşı gerekli bir önlem mi olur yoksa diğer insanların özgürlüğünü ihlal mi eder? Bazı insanlar ülkelerinin güvenliği için takip edilmeyi sorun olarak görmeyebilir. Fakat, bu durum bazılarına göre özel hayatın gizliliği için büyük bir tehdit ve bu duruma karşı önlem olarak yapabilecek şeyler yok denecek kadar az. Bana göre ise bu iki durum kısır bir döngü oluşturuyor. Devletlerin insanları iradeleri dışında izlemeleri, yani özel hayatın suistimal edilmesi, bu iki karşıt grubu ayrıştırıyor ve sonuç olarak ülkenin güvenliği bölünmeler yüzünden tehlikeye giriyor. Peki ya tonlarca para saçılan virüs karşıtı programlar veya telefonunuzdaki özel işletim sistemlerine güvenecek olursanız sonuç ne olacaktır? Tabii ki hüsran çünkü Büyük Abi o güvendiğiniz büyük firmaların da kontrolüne sahip. Bu demek oluyor ki, özel hayatınızın "özel" kalmasını istiyorsanız endişe etmekten, pahalı uygulama ve cihazlara para saçmaktan çok daha fazlasını yapmalısınız. Facebook, Instagram ve Whatsapp gibi popüler uygulamaların yönetim kurulu başkanı Mark Zuckerberg bile kullandığı bilgisayarın kamerasını bantlıyorsa, belki de sizin de bilgisayarınızın kamerasını kullanmadığınız zaman bantlamanız güzel bir başlangıç olabilir. MUHAMMET KASIM VAROL Kaynakça: Snowden, Oliver Stone, 2016. Törenin Savurduğu Hayatlar Tarihi belki de günümüzden yüzyıllar öncesine dayanan “töre” denilen gelenekler ve toplum içine işlemiş o inanışların insanların hayatlarını ne denli etkilediğini Sinan Akyüz’ün Yağmurun Gelini adlı kitabında da görüyoruz. Nişanlısı ölünce, onun kardeşi Diyar’la evlenmek zorunda kalmamak için ailesinden kaçan Delal’in hikayesi de törenin bir diğer değişle yazısız kanunların insanları nasıl hizaya dizip, onları istemediği hayatları yaşamak zorunda bıraktığını gözler önüne seriyor. Töre denilen inanışlar, sadece insanları katı kalıplar içine sokmakla kalmayıp; aynı zamanda onların en temel hakkı olan yaşama hakkını da ellerinden alabilecek köklü bir otoriter güce sahip ne yazık ki. “Töreye uymazsan, ölürsün” hiçbir kanunda geçmemesine rağmen özellikle 21.yüzyılda hala bu tür olayların yaşanıyor olması gerçekten çok acı. Günümüz de kaç tane Delal var kim bilir, istemediği hayatları yaşamak zorunda kalırken hayatı solan. Delal her ne kadar töre tarafından savrulsa da yaşamak için bir şansı daha vardı. Gerçek hayatta ise insanlar onun kadar şanslı olamayabiliyor. Töre er ya da geç yerini buluyor ve belki de gencecik hayatları daha yaşanacak çok şeyi olan insanlardan alıyor. Şanslı olarak sayılanlar yani yaşama bir şekilde tutunan kadınların hayatları ise ölenlerden çok da farklı sayılmaz çünkü özellikle doğu kültürlerinde kendine yer bulan töresel inanışlar, kadınları yalnızca cinsellik ve doğurganlık kavramlarına indirgiyor; bundandır ki kadınların en az eğitildiği, değersiz görüldükleri ve en çok çocuk sahibi olduğu yerler törenin hakimiyeti altındaki doğu kültürleridir. Amacımın doğu kültürlerini kötülemek değil fakat oradaki insanların bu kadar düz bir açıyla dünyaya bakmasını değiştirmenin ve içine girdikleri o çerçeveleri son derece sağlam olan kalıpları eritmenin bir yolu bulunmalı. Bulunmalı ki, törenin zulmünde yaşayan insanlar da artık herkesten bağımsız var ve hür olduklarının farkına varıp, diledikleri hayatları yaşayabilsinler. Törenin bu zalim yüzünü tamamen yok etmenin bir yolu yok belki, ya da benim bu kavrama ne kadar karşı olduğumun ve saçma bulduğumun bir önemi de yok. Fakat yaşanan bu olayları en aza indirmenin, yeni nesilleri eğitmek ve törenin önüne geçecek kanunlar yapılarak gerçekleşebileceğine inanıyorum. İnsanların içine girdikleri o kalıpları kırmanın zor olduğunun elbette farkındayım ancak tüm bu yaşanan olayları bilerek, görüp duyarak bunlara sessiz kalmam mümkün değil. Ülkemizde küçük yaşta evlendirilen kız çocuklarının, çocuk gelinlerin, varlığını görmezden gelmemiz, onların var olduğu gerçeğini değiştirmiyor. Okula gidip arkadaşlarıyla oynaması gerektiği yaşta, babası yaşında adamlarla evlendirilen o kızlar; Türkiye’nin kanayan yarasıdır. Bunun önüne geçilmediği sürece, o yara daha da derinleşerek kanamaya devam edecektir. Töre denilen celladın insanlara çektirdiklerinin hiçbir etikle, dinle ya da mezheple mantıklı bir açıklaması yapılmasının mümkün olmadığı gibi bunun ‘normal’ bir şeymişçesine savunmasının yapılamayacağı da aklı yetkin insanlarca malumdur. Hiçbir din ya da mezhebe sığmaz bu yapılan. Şunu da söylemeliyim ki, bu toplumsal bir sorun, yani daha refah bir toplum için içindeki herkesin bununla ilgili söyleyecek bir şeyleri olmak zorunda. Umursamayarak ve görmezden gelerek; töre adı altında bitirilen ya da cehenneme dönüştürülen yaşamların sorumluları haline gelebilirsiniz. Bunu bir insanlık suçu olarak da adlandırabiliriz. Eğer bir toplumda kız çocukları okula gönderilmeyip, küçük yaşlarda anne oluyorsa ya da Delal’in yaşadığı gibi nişanlısının erkek kardeşiyle evlenmek zorunda bırakılıyorsa orada bir insanlık suçu işleniyordur. Tüm bunların yaşanmaması için; kız çocuklarını evlendirenlere ağır yaptırımlar uygulanmalıdır ve bir an önce bunlar engellenmelidir. Ayrıca daha önce belirttiğim gibi, hiç kimsenin bir başkasının hayatına bu denli karışma hakkının olmadığını tüm insanlara öğretecek eğitim programları düzenlenmelidir. Umarım bu yazım biraz da olsun farkındalık yaratabilmiştir. Kız çocuklarının yerinin okullar ve parklar olması dileğiyle, insanların tüm haklarını özgürce kullanabilecekleri yarınlara. Yağmur OĞUZ 1 Kaynakça Yağmur, Sinan. Yağmurun Gelini. İstanbul: ALFA Basım Yayım Dağıtım, 2017. 2 Sonu gelmeyen hırsların kurbanları: İnsanlar Rekabet, insanların ve hayvanların doğada hayatta kalma içgüdüsünden doğmuştur. İnsan ve hayvanların aksine, bitkilerin dünyasında rekabet yoktur. Bir ağacın dalları, birbiriyle savaşmadan farklı yönlere doğru çıkar. Mısır, fasulye ve kabak birbirlerine destek olurmuşçasına, gölgeleriyle birbirlerine örtü görevi sağlarlar. İnsan, doğası gereği çevresiyle bitmez tükenmez bir rekabet halindedir. Mesela bir yolun sonunda kazanç gördüğünde, bu kazancın aynı zamanda ne gibi yıkımlar doğuracağını düşünmeden delice bir hırsla ona ulaşmaya çalışır. Amacına giden her yolu mübah görür. Filmde de Miharu’nun delik adlı hapishanede, kızını hayatta tutmak amacındaki yolunda, kısıtlı sayıdaki yemeğe ulaşmak için diğer insanları katlederek rekabeti azaltma politikasında görebiliriz. Peki dış bir göz olarak baktığımızda, Miharu’nun kızını diğer insanlardan üstün kılan nedir? Platformda herkese yetecek kadar yemek varken, avantajlı katta kalanların önüne ziyafet masası geldiğinde, diğer kattakileri hiç mi hiç düşünmeyip oldukça ilkel bir şekilde yemeğe saldırmaları, ancak başka zaman o avantajsız katlara düştüklerinde de diğer insanlardan yardım beklemeleri oldukça ironiktir. Imoguiri’nin sağlamaya çalıştığı gibi, eğer platformda herkes komün bir yaşam hayatı sürüp sadece kendilerini düşünmekle yetinmeselerdi, kimse aç kalmayacak böylelikle hayatta kalmak için birbirlerini öldürmek zorunda kalmayacaklardı. Hobbes’un da dediği gibi, devlet olmadıkça herkes herkesle daimi bir savaş halindedir. (Leviathan 94) Ancak, savaştan kastı muhabereden ziyade mücadele içinde olmaktır. İnsanların içlerinden geldiğince yaşayıp başka insanlara zarar vermemeleri için itici bir güç gereklidir. Peki bu durumda, herkes için bir adalet olduğundan söz etmemiz mümkün müdür? Eğer herkes sadece kendini düşünüyorsa ve hiçbir insan eşit şartlarda doğmadıysa, ortada mutlak bir adalet nasıl olabilir? Bir kimsenin çabalamasıyla, belki bir şeyler değişir ancak toplu bir farkındalık olmadan sorunların radikal bir biçimde düzelmesini beklememiz Pollyanacılık olur. ‘’Ahlaksız yüce bir adam sadece bir dilenci olacaktır. Çünkü serveti elinde tutan kişi onu elinde tuttuğu için mutlu olmaz, harcadığı için olur. İstediği gibi harcadığı için değil,
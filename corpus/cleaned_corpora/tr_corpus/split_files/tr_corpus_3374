sevilen, her şeyi tam bir kadın olabileceğime inandırılmış olmaktan sıkıldım ben. Tek boyutlu hâle gelip; kendi ilgileri, zevkleri, fikirleri olmayan kağıttan bir kadına dönüşürsem mutlu olacağımın söylenmesinden sıkıldım. Bize şarkılar, şiirler ve mektuplar yazılsın diye beklerken kendi şarkılarımızı, kitaplarımızı, bilgisayar programlarımızı, makalelerimizi yazmaya başlasak eninde sonunda biri benliğimize dokunacak belki. Belki dokununca öteki boyutlarımızı keşfedecek. Bunlar olmasa bile, bu dünyada bir şey yapmış olacağız. Oysa hepimiz durmuş; kağıt üzerinde kalan, kağıttan yapılma kadınlar olmayı düşlüyoruz. Biri bizi sevsin yeter! Böyle giderse sonumuz da kağıt üzerinde olacak. Ölüm ilanımdaki tek kelimeler “annesi, eşi, kardeşi, ninesi” olursa ne yapar eder yeniden doğar, o ilana başka insanlardan bağımsız bir şeyler yazılacağından emin olana kadar bir daha da ölmezdim. Mucit, yazar, değerli araştırmacı, ses getiren sanatçı, sinemanın duayeni, yer altı barların kraliçesi, plaksever, tenisimizin önemli isimlerinden, başarılı tasarımcı, bilmemne şirketler grubunun yönetim üyesi, kendi yiyeceklerini yetiştiren mutlu bir hippie, tarımın sorunlarını çözen kıymetli çiftçi, sokakların temizliğini borçlu olduğumuz (devlet dairesinde adı her neyse) amiri… Kendime bakıp, “biri” olarak öleceğimden emin olmak istiyorum yalnızca. Kağıt üzerinde yaşayan, kağıt üzerinde sevilen biri değil, kağıttan biri değil; gerçekten “biri”. Birinin eşi, annesi, taklacı güvercini olmayı aşağılamıyorum. Bunlardan da başka tür bir mutluluk duyuluyor olmalı, yoksa bunca insan bunun peşine düşmezdi. Ama şu da açık ki, bunlar yetmiyor. Yetseydi Margo mutlu bir genç kadın olurdu ve terk edilmiş bir binada farelerle uyumayı, ona hayran insanlarla dolu bir partinin ortasında kalmaktan daha doyurucu bulmazdı. Yaşadığı şehre bir gökdelenden bakıp “Burası kağıttan bir kent ve insanları da kağıttan” demezdi. Biz bu dünyanın yalnız ve sevilmeyen kadınları değiliz. Biz kendimizi seviyoruz ve büyük bir yüreği olan hiçbir insan için bunun yanlış bir tarafı yok. Bu, başkalarını sevmemizi engellemiyor. Sadece doğru yolda, içine sıkıştırıldığımız kağıtlardan dışarıya koştuğumuzdan emin oluyoruz, o kadar. Çünkü yanlış yöne kaçmak istemiyorum. Çok geç olsun istemiyorum. Bir kağıda sıkışıp kalmak, bir erkeğin yazdığı bir romanda bir sayfa olmak istemiyorum ben. Margo’nun hatasına düşmek istemiyorum. Ama artık Margo olmak da istemiyorum. Sevilmek için tüm o drama ve dibini kazdığınızda acıklı modern hikâyeler çıkan bir gizem perdesine dolanmaya ihtiyacım olsun istemiyorum. Yaralı ve sorunlu insanların özellikle çekici gözüktüğü yerde bir şeylerin yanlış olduğunu biliyorum. Sevilmek, basit anlamda beğenilmek için hatta, yaralı ve sorunlu olmam veya öyle gözükmem gerekmemeli. O karizmayı kazanmanın başka yolları olmak zorunda. Çünkü ben Margo değilim. Kağıtlıktan kurtulmak için kendi hayatımdan kaçmayacağım ve birine ne hissettiğimi söylemek için on yıl beklemeyeceğim. Ben, Margo Roth Spigelman değilim. Ben Milena değilim. Saatlerimi depresif ve sorunlu bir adama, ikimize de kötü gelen mektuplar yazarak geçirmeyeceğim. O adamın sevgisine ihtiyacım yok. Olmamalı. Ben Lavinia değilim. Kimse adımı alevlerle gökyüzüne yazmayacak. Ama ben yazacağım – bir kitabın üstüne, bir billboarda, bir makaleye, bir kupanın altına, belki de basit bir kâğıda. Ama yazacağım. Kağıtlıktan kurtulup üç boyutuyla gerçek bir kadın olmanın tek yolu bu. Fotoğraf: Eva Besnyö Gül Nihal Gümüşay 21501145 İÇİMİZDEKİ BOŞLUK Acaba mutsuzluğun nedeni içimizdeki boşluk hissi midir? Yoksa içimizdeki bu boşluğun sebebi mutsuzluğumuz mudur? Bu iki soruyu kaç kere sordum kendime bilemiyorum çünkü sayamayacağım kadar çoktu. Ama sonunda buldum cevabını. Evet, mutsuzluğumun sebebi tamamen içimdeki o kocaman, sonunu göremediğim boşluktu. İşte bu kadar basitti bu soruyu cevaplamak. Oysa ben ne kadar büyütmüştüm gözümde, sanki koca bir dağ gibiydi, kaçmazsam üzerime yıkılacak ve ben altında kalıp boğulacak gibiydim.Yaklaşık bir yıl öncesiydi. Tıpkı kitabın baş kahramanı Linda gibi yaşadığımı ya da yaşamı hissedemeyerek uyanmaya başladım. Linda ile aramda tek bir fark vardı; oevli ve iki çocuk annesiydi; yani sorumlulukları benimkilerden çok ama çok farklıydı.Ama ben kendimle Linda'yı bağdaştırmaktan kaçınamadım, onun hissettikleriyle kendi hislerimi neredeyse aynı denecek kadar bir tuttum. İkimizde de bir boşluk hissi vardı. Bu hissi hiçbir zaman kelimelere dökemedim ve eminim benim gibi kimse kolay kolay dökemez. Neden mi dökemez? Siz hiç her sabah, ama her sabah, uyanmamak istediniz mi?Ne gerek var ki uyanmaya? Size selam veren insanlara ya da “günün nasıl geçti” diyesoran eşinize, annenize, babanıza ya da kardeşinize “neden her gün aynı soruyu soruyorsunuz, bıkmadınız mı bu sıradanlıktan” demek istediniz mi? Her gün sabah uyanıp işe veya okula giden otobüsdeki amcalara, teyzelere sormak istediniz mi “teyzeciğim, amcacığım mutlu musunuz her gün aynı şeyleri yapmaktan” diye? Acaba bir tek ben mi mutsuzum? İşte ben böyle kelimelere dökmeye çalıştım. Kitabı büyük bir istekle okumamın sebebi de buydu galiba. Çünkü Linda'nın da kafasında aynı düşünceler vardı. O da her sabah aynı isteksizlikle uyanıp, çocuklarına ve eşine kahvaltı hazırlayıp, işe gidiyordu. Tıpkı bir robot gibi. Sanki birileri insanları makineleştirmiş, onlara çeşitli görevler vermiş ve her gün aynı şeyleri yapmanın adınısorumluluk koymuşlar. Aklınıza bir soru gelir; “bu benim yaptığım bir tür şımarıklık mı? Dünyada milyonlarca insan boyundan büyük, ciddi sorunlarıyla uğraşırken ben neden bu haldeyim? Evet, istediğim her şeye sahibim belki ama bu da yetmiyor demek ki. Ben bütün bu sahip olduklarımı hak ediyormuyum acaba” diye düşünürsünüz. Bu boşluk dediğimiz olgu, ben ona kara delik demek istiyorum, sizi bu tür düşüncelerle yok etmeye çalışırken, ondan kurtulmak için ne yapacağını bilemez hale gelir insan. Sankiherkes çok mutlu ve sen onların arasında mutsuzluktan nefes alamaz hale gelirsin. Ama her şeye rağmen hayatından vazgeçmek istemezsin çünkü senin bir ailen ve sevdiğin insanlar vardır. Arkadaşlarına, ailene anlatmak istersin ama bir yandan da bilirsin ki sana senden başka kimse yardım edemez. Hayatı damarlarına kadar hissetmek ve iyileşmek senin elindedir. Peki bütün bu düşünceler neden rahatsız eder seni? Çünkü sen hayatındaki olumsuzlukları göz önüne daha çok getirirsin ya da monotonlaşmış ve kalıplaşmış hayatında bir köşeye sıkışmış halde bulursun kendini. Kaçmak istersin, nereye olursa olsun. Kendine ve çevrene ihanet etmiş gibi hissetsen bile hayatta yapmam dediğin şeyleri yapar, çünkü sıkıştığın o köşeden kurtulacağını ümit edersin. Linda da sıkıştığı yerden ve kafasındaki rahatsız edici düşüncelerden kurtulmak için Jacob'a sığınmıştır. Belki bir anlamda işe yaradı diyebiliriz ama bence bu küçük bir ihtimal. Çünkü insanı tedavi edecek olan şey yine kendisidir. İnsanın sadece çevresindeki güzellikleri ve akıp giden yaşamının ne kadar değerli olduğunu fark etmesi gerekiyor.Hayatımızın her saniyesi o kadar değerlidir ki olumsuz düşünceler, mutsuzluk hisleri ve kara delik diye tanımladığım o boşluk hissinin zerre kadar önemsiz olduğunu anladığınız an dünyanın en mutlu insanı siz olursunuz.Gözde KoçakKARAMAN 1 MERVE KARAMAN 21302454 TURK102-07 ALİ TURAN GÖRGÜ 13.04.2016 MASALLAR DİYARIM İSTANBUL Hayatımın üniversiteye kadar olan süresini küçük, her sokağında tanıdık insanlara rastlayabileceğiniz, şehirden çok bayram günü büyükbabanızın evinin kalabalığındaymış hissi veren bir şehirde geçirdim. O zamanlar İstanbul dünyanın en uzak noktası gibi görünürdü. Babamın, benim hayallerimin geçtiği o şehre gidip gelişini hatırlıyorum çocukluğumdan. Getirdiği her şey büyülü görünürdü gözüme. Alice Harikalar Diyarında kitabındaki Alice'in hislerini tadardım çocuk aklımla, gelen tüm oyuncak ve kıyafetler parlardı bana göre. İlkokul yıllarım boyunca tüm masalların orada geçtiğine inandım ben. Prensesler, şatolar, ejderhalar ancak o kadar büyülü bir yere ait olabilirdi. Tabi daha sonra dünya haritasını gördüğümde benim için büyük olan bir şehrin dünya için ne kadar da küçük ve sıradan olduğu gerçeğiyle yüzleşmek zorunda kaldım. Yine de yakasını bırakmadım İstanbul'un. O, çok mükemmel olmasa da kendi kafamda yücelttim, mükemmelliğin sınırlarında bir konuma getirdim. Liseyi bitirdikten sonra üniversite için tek kriterim İstanbul'da olmasıydı. Ne bölüm, ne üniversite, ne de yaşayacağım semt hakkında hiçbir düşüncem yokken İstanbul aklımda kesinleşmiş tek karardı. Sonuç olarak ise o tercih listesini iki sene arayla iki kere doldurmuş olmama rağmen hiç birinin sonucu beni İstanbul'a götürmedi. İlkinde büyük hayal kırıklığı oldu bu olay. Ankara gibi denizsiz, kara kuru, yalnız ve soğuk bir şehir İstanbul'a olan özlemimin karşısında küçüldükçe küçüldü. Kavuşamamak aşkımı daha da büyüttü İstanbul'a. Sonunda ilk bulduğum fırsatta soluğu orada aldım, arkadaşımla beraber. Vapur haricinde neredeyse hiç toplu taşıma aracına binmedim hayallerimin şehrini gezerken. Ulaşabildiğim her köşesini, semtini, sokağını ve taşını inceledim. Hepsini aklıma kaydetmeyi kendime borç bildim. Belki de bu şehre karşı son borcumdu bu. Hiç acele etmeden hissederek ve tüm algılarımın farkındalığıyla yürüdüm yollarını. Bu gezi hayatımda bir şehir hakkında yaşayabileceğim en büyük hayal kırıklığını hediye etti bana. Kusursuz olarak gördüğüm kalabalık sokaklardan biraz uzaklaşınca içimi kaplayan tedirginlik ve huzursuzluk İstanbul'un hiç düşünmediğim belki de ona yakıştıramadığım yüzünü gösterdi. O dakikadan KARAMAN 2 sonra şehrin üzerindeki büyü kalktı ve çok daha farklı görünmeye başladı gözüme. Bu yüzden de üniversite tercih kâğıdını tekrar doldururken ufak bir tereddüdün ardından yine Ankara'nın güvenli ve bildiğim sokaklarında buldum kendimi. Ahmet Ümit de Beyoğlu'nun En Güzel Abisi kitabında tam olarak İstanbul'un bu sevemediğim ve kabullenemediğim tarafından bahsediyor. Korkuya kapılmak için havanın kararmasına gerek duymayacağınız, sizi her an diken üstünde olmaya iten sokaklarından. Her şehirde vardır bu sokaklar belki ama problem kitapta da bahsedildiği gibi bu sokaklar büyüleyici olanlarla çok yakın İstanbul'da. Kitap başından sonuna bir cinayetin maktulünün araştırılması ve bulunması üzerineydi. Tüm araştırma İstanbul'un arka sokaklarında, kirli işler yapan insanlarının arasında geçti. Kaldırılan her taşın altından cinayeti işlemek için sebebi olan insanlar çıktı. Şehri neredeyse akla gelebilecek tüm kirli işlerle ve kötülüklerle beraber andılar. Kitabın sonunda ise o kadar araştırmanın sonucu olarak o kadar basit bir cinayet sebebi ile karşılaştım ki o dakikadan sonra o cinayet de benim için bir vaka olmaktan çıktı. Şimdi elimde mükemmel olmadığını bildiğim ve hayal kırıklıklarımla doldurduğum bir şehir olan İstanbul ve sayfalar boyu merak edip, akıl yürütüp, bu kadar basit olmasıyla şaşırtan bir cinayet var. Yazarın tüm kitapları gibi bunu da sevmeme rağmen içimdeki İstanbul kırgınlığını artırdığı, hayallerimin büyülü şehrini biraz daha harabeye çevirdiği için oldukça üzücü bir anı oldu benim için bu kitabı okumak. Merve Türkdeniz Ötelerden Mesajınız Var “İyi ki doğdun” denir her yıl bir insana; bazen isteyerek, bazen ise hiç de içten gelmeyerek ama sırf âdet yerini bulsun diye. Sadece o gün doğmuş olması sebebiyle bulutların üzerine çıkarılır o kişi. Önündeki sayısı kestirilemez yıllar için cafcaflı dileklerde bulunulur. Çünkü hayat bir defa bahşedilir herkese ve her anını en güzel şekliyle geçirmek ister insanoğlu. İyi ki doğduğu söylenen insanların yanında ne yazık ki doğmuş olan ve belki de doğamayan insanlar vardır bir de. Sırf doğduğu için suçlu olan, dünyadaki ilk nefesi onun hayatının başlangıcını değil de hazin sonunu ilan eden... Yepyeni bir hayatı heyecan dolu bembeyaz bir sayfa yerine parçalanmış, üzerine çizikler atılmış, kan damlaları ile kirlenmiş ve ürpertici bir sayfaya yazarak yaşar doğuştan suçlular. Onların bileti çoktan kesilmiştir en kötü oyunlara, hem de en ön sıradan. Neden böylesine hazin bir kadere mahkum edilir peki bu insanlar? Kum torbası olmaktan başka işlevleri yoktur âdeta, ama neden? “Biz” deyip bütünleşirken bir başkasını dışlarız hep, ötekidir o artık. Her yakınlaşmanın anlamı uzaklaşmadır bir bakıma, öbür köşede olanlar bizim yakınımızdan bile geçemesin diye daha da uzağa gidilir ve hatta gücümüz yetiyorsa onları uzağa savururuz büyük bir hışımla. Onlar ve biz vardır artık. Hiçbir ortak payda kalmayana dek tüm bağlar koparılır onlarla. Çünkü onlar başkadır, asla biz olmayı hak edemezler. İnsanoğlu böyle kopar işte birbirinden. Piyanist’te Władysław Szpilman da onlar takımından biridir. Ne kadar yetenekli bir piyanist olsa da parmakla gösterilecek kadar iyi bir sanatçı olması onu ötekileştirme adlı hazin senaryonun ellerinden kurtaramamıştır. Hâlbuki ne geçer ki eline insanoğlunun bir diğerini fırlatıp köşeye atarak? Elde ettiği sözde zafer bir insan hayatından ne kadar kıymetlidir? Çok kısadır hayat derin oyunlar kurgulamak için, yaşayıp geçmek gerekir çoğu sahneyi. Kimi zaman doyasıya kimi zaman da öylesine... Hem yarın varmış gibi hem de yarına uyanamayacakmış gibi hareket etmeli insanoğlu vadesi belli olmayan ömründe. Aynı zamanda öyle yaşamalı ki hayatını başkalarının da yaşamasına olanak kalmalı. Temiz hava almak için pencereyi açtığında başkasının havasını da kirletmiş olmamalı. İyilik yapmanın yanı sıra kötülükten kaçınmak da hayat parkurunun nezaket kurallarından biridir. Hele ki bir insana sırf o insan olduğu için, kimliğindeki kimi kısımlar başka harflerle yazılmış olduğu için öteki gözüyle bakıp nesneleştirmek de oyunu kurallarına göre oynamamaktan öte bir şey değildir. Adı üstünde bir oyundur hayat, yarın talihin kime gülüp de onu güçlü karakter kılacağı kestirilemez. Bugün bir köşeye fırlatılanların yarın o köşeden kalkıp dünden kalan hesapları en az kendisini hedef alanlar kadar zalim bir hamleyle kapatması an meselesidir. Nitekim Szpilman da yıllar sonra Merve Türkdeniz zulmedilenler liginden kurtulup zulmedenler ligine yükselmiştir. Bu döngünün farkında olduğundan mıdır bilinmez lâkin kimsenin hayatına korkunç bir hatıra eklememiştir elinde o şansı bulundurmasına rağmen. Böylesine temiz duygularla yanaşmalıdır insanoğlu birbirine, art niyetsizce ve intikam duygusunu birinin alanına girerken askıya bırakıp orda unutarak. Geleceğe dair hayaller kurarken herkesin nevi şahsına münhasır bir düşler dünyası olacağını göz ardı etmeden devam etmek gerekir güzel günleri kovalamaya. Ötekileştirmek her koşulda kolaydır, asıl zor olan berikileştirmektir her detaya rağmen. Hoş bakılmalıdır ki hoş görülmelidir herkesin kendine has dünyası. Başka türlü sonu gelmez tahammülsüzlüğün, aynı sahada oynanıyorsa aynı topun peşinde uyum içinde koşmalıdır herkes. Ne başkasına çelme takarak ne de kendini ceza sahasına sokarak. Başarılı bir örnek olmalı Szpilman’ın hayatı ötekileştirilenler için. İtilse de kakılsa da ve hatta bir kenara atılsa da yılmamalı sözde öteki olanlar. Bir gün her şey eski düzenine döndüğünde yedikleri her darbeyi geçmişte bırakıp yüzlerinde kocaman bir tebessümle tıpkı Szpilman’ın yeniden piyano başına oturması gibi kaybettikleri her şeye yeniden kavuşurlar. Kendini üstün görerek onların hayatından kesitler çalanlar ise yüzlerinde derin bir mahcubiyet ile dolaşırlar yeryüzünde. Şayet hâlâ yüzleri kalmışsa... Fatma Betül Güreş Müzik ve Ötesi Ballı bir insan olduğumu bilirdim ama bazen kader bu kadarına pes dedirtebiliyor. En şanslı olduğum an ise bana hayatım boyunca unutamayacağım, en özel anılarımdan birini bahşetti. Çok değil, daha birkaç hafta önce dönem yeni başlamışken ben Ankara’yı özlediğimin farkındaydım fakat birlikte gezecek arkadaş bulamamıştım böylece şehir merkezine tek başıma gitmeye karar vermiş, TMD’ye binmiştim. Yolda giderken bu kararımdan vazgeçmiş, alışveriş merkezine gitmeyi tercih etmiştim. O sıralarda gitmeyi çok istediğim bir filmin seanslarına bakıp, ilk seansın Next Level’da olduğunu görmüştüm, böylece güzergâhım tekrar şekillendi ve ben kendimi sinema sırasında beklerken buldum. Biletimi almak isterken bir kargaşa olduğunu sezdim. Meraklı gözlerle ne olup bittiğini anlamaya çalışırken bir konuşmaya kulak misafiri oldum: “Konser saat kaça başlıyor acaba?” “Saat 10’da hanımefendi”. Yakınlarda bir güvenlik görevlisi gördüm ve kendisinden öğrendim ki şarkıları ile büyüdüğüm, en sevdiğim Türk rock grubunun konseri başlamak üzereydi (hem de bedavaya). Hemen en yakın arkadaşımı çağırdım ve birlikte bu güzel tesadüften nasibimizi aldık. Konser sırasınca şaşkınlıkla karışık bir mutluluğun yanı sıra kendimi sanki çocukluğuma dönmüş gibi hissettim. Kalabalıkları aşarak sahneye yakınlaşmaya çalıştığım sıralarda fark ettim ki bir zamanlar masumca, anlamadan söylediğim kimi sözler şimdi canımı yakan bir hal almıştı. Şarkı aynı şarkıydı fakat ben aynı ben değildim. Hatta kimi şarkıların sözlerini yanlış biliyormuşum. Yıllarca “yedi düvel zindanından” yerine “yedi güvercin dalından” diyen birisi için hiç de şaşırtıcı bir durum değil. Yine de geçen zamanı idrak etmeme en çok yardımcı olan şarkının adı “Darbe”. Daha bu kelimenin ne anlama geldiğini bilmediğim yaşlarda sözlerini ezbere biliyordum. Yıllardır dinlemediğim için aslında ne kadar önemli bir konuya değindiklerini anlamam 10 yıl sonra mümkün olmuştu. Anca şimdi anlayabilmiştim 12 Eylül darbesinden söz ettiklerini. Ben nereden bileydim Harun Tekin “Asmayalım da besleyelim mi?” derken aslında Kenan Evren’in sözlerinden alıntı yaparak onun acımasızlığını eleştirdiğini. “Erdal’ı gördüm darağacında” derken de 16 yaşında asılan devrimci Erdal Eren’i kast ediyorlardı ama ben yeni fark etmiştim. Şarkının devamında şu sözcükler yer alıyordu: “Bir darbe geldi başıma”. Şaka gibi ama geçen yıllar içerisinde gerçekten benim başıma da bir darbe gelmiş sayılırdı. O sırasında çıkan kaos tarih kitaplarında anlatılanlarla kalmamıştı, ben de bire bir şahit olmuştum. Benim tanıklık ettiğim oldukça kısa süreli olsa da biz ne olup bittiğini tam anlamadan yüzlerce insan ölmüştü. Tek gecede 265 can yok olup gitmişti. Uzun bir süre gündemde olsa da zamanla unuttuk, her defasında olduğu gibi. Dünyada trajik olaylar hep oldu ve olmaya devam ediyor, biz farkında olsak da olmasak da. Nasıl da kandırılıyoruz modern dünyanın daha barışçıl olduğunu düşünürken. Savaşları eski zamanlarla bağdaştırıyoruz çoğumuz ama yaşadığımız dünya hiç de masum değil. Savaşlar olmaya devam ediyor ve her gün kadın, erkek, genç, yaşlı demeden yüzlerce insan katlediliyor Suriye’de, Doğu Türkistan’da, Fransa’da, Türkiye’de… Bir Rock konserinde akla gelebilecek en son şeyler bu düşünceler olsa da benim hislerim bu şekildeydi. Konser başlamadan önceki mutluluğum buruk bir hal almıştı fakat Mor ve Ötesi’ne olan sevgim daha da artmıştı. Yıllardır duymadığım şarkıları canlı dinlemek gözlerime bir ışık tutmuştu. Kendi hayatımdaki problemleri düşünmekten dolayı dünyayı yalnızca mikro düzeyde incelerken, konser sonrası dünyanın çok daha büyük olduğunu hatırlamış ve makroya ait fikrimi geliştirmiştim. Kaynakça: Tekin, Harun. Darbe. Mor Ve Ötesi. Tarkan Gözübüyük, 2006. CD İşgenç-1 En İlginç Hafta Sonum: Defqon.1 Bu yaz dört arkadaşımla beraber gittiğim ve yaşadığım en güzel tecrübelerden biri olan Defqon.1 2014 hafta sonu festivali , bu yazımızın konusu olacaktır. Yaşadığımız güzel ve eğlenceli günleri anlatmadan önce Defqon.1’ i biraz daha ayrıntılı anlatayım. Defqon.1, yemyeşil ve geniş bir alanda yapılan konserlerin birleşimidir; istediğiniz şarkılarda dans ettikten sonra yemeğinizi yiyebilir, hamaklarda dinlenebilir, sinemada film izleyebilirsiniz. Çoğu katılımcısı, kamp alanında çadırını kurmakta ve gecelere kadar süren konserler sonrasında çadırlarına girmektedirler. Hollanda’nın Biddinghuizen adlı şehrinde yapılan bu festival, ülke çapında da müthiş bir bilinirliğe sahiptir. Çok geniş bir alanda yapılan bu müzik festivalinde ister dinlenmek için bir restauranta oturursunuz, ister eğlenmek için bir vincin tepesine çıkıp ayağınızda iple aşağı atlarsınız. Yapabileceklerinizin sınırı gerçekten yok gibi bir şey, çünkü A’dan Z’ye bir insanın neler yapabileceğini düşünüp sistemi kurmuş festivali düzenleyen Q-Dance. Festival alanının büyüklüğünü şu fotoğraftan anlayabilirsiniz: Elbette her festival gibi bu festivalde de belli bir müzik türü göze çarpmaktadır, “Hardstyle”. Yabancı kültürler için bile yeni sayılabilecek bu müzik türünün ne yazık ki Türkçe bir karşılığı yok. Ancak açıklamasını yapmak gerekirse elektronik dans müziği ile İşgenç-2 çok yakın gözükse de gerek ritimleri, gerek dans hareketleri sebebiyle ondan ayrılmakta ve kendine yeni bir hayran kitlesi kazanmaktadır. Açıkçası ben ve arkadaşlarım ne bu müzikten haberdardık ne de danstan, ancak oraya gittiğimizde her şey değişti. Müziği duyduğunuz anda ayaklarınız hafifçe yerden havalanmaya başlıyor, yumruklarınız aşağı yukarı havayı dövüyor, yaklaşık 55.000 insan bunu aynı anda yaptığında ise sanki çok sıkı eğitim görmüş gibi uyumlu gözüküyor, o kadar insan aynı duyguyu paylaşıyor. Elektronik müzikle arası çok iyi olmayan biz beş kafadar, Hollanda’ya giderken başımızın şişeceğini düşünerek hüzünlenirken birden o müzik türünün tutkunu olur hâle geliyoruz. Geceleri, konser bitimlerinde, kaldığımız yere dönerken şarkıları mırıldanıyor, yoldan geçen insanlara aldırış etmeden dans ediyorduk. Hafta sonu festivalimizde 11 adet normal sahne, 1 adet yaklaşık 60.000 kişiyi alabilecek sahne bulunmakta. Bu 11 sahnede gün içerisinde sürekli birbirinden farklı tarzda şarkılar çalmakta. Bu 11 sahnenin birisinden kendinize daha yakın hissettiğiniz, ritmine kapılıp dansettiğinizi bulup eğlenebilir, yeni insanlarla tanışabilirsiniz. İşin güzel yanı bu kadar sahne varken neredeyse hiçbir notanın bile başka bir sahneye gittiğini duyamazsınız çünkü sahnelerin tasarımı ve konumlandırılması gerçekten zekice yapılmış; tıpkı sahne isimleri gibi. Sahne isimleri bir paletin 12 özel renginden gelmekte, ve müziğin sertliğini göstermektedir; o sahnede çalan şarkılar siyahtan beyaza doğtu yumuşar. Elbette ben ve arkadaşlarım daha açık renklerde takılsak da arada korku dolu gözlerle Black (siyah) Sahne’ye de bakmadık değil. Bu 11 normal sahnenin ardından sıra devasa olan “Red” yani kırmızı sahneye geliyor. İşgenç-3 Festivali düzenleyen Q-Dance, gerçekten müthiş bir iş çıkarıp böylesine devasa bir sahne yaratmış. Sahnenin güzel yanı ise çalan şarkının ritmine göre ışıkları oynatma, havai fişek patlatma, alev çıkartma ve daha nicesi... Gelelim bu festivali gerçekten mükemmel bir festival yapan şeye. Festivalin Hollanda’da bu kadar bilinir olmasının asıl sebebi Cumartesi akşamı gerçekleşen “The Endshow” ve pazar akşamı gerçekleşen “The Closing Ceremony”. Kime sorsanız festivalin en önemli anının bu iki etkinlik olduğunu söyleyecektir size. Ritmin ve dans isteğinizin doruklara tırmandığı bu etkinliklerde, ensenizde 60.000 kişinin nefesini hissederek dans etmek ve sahnedeki görsel şovları izlemek gerçekten ama gerçekten paha biçilemez. Dans veya elektrik müziği sevsin sevmesin, her ruhu genç insanın katılmasını önerdiğim bu festival, gerek arkadaşlarımla gitmemden gerek akla gelmeyecek olaylar sebebiyle hayatımın unutulmaz bir parçası oldu. *Resimler internet ortamından alınmıştır. KARDEŞ MİYİZ? DÜŞMAN MI? Gözlerinizi kapatın Kafkasya’da Abhazya köyündesiniz. Her sabah huzurla mandalina kokulu ağaçların arasından geçip küçük marangoz kulübenize doğru yürüyorsunuz. Fakat tek bir farkla: Artık tek başınasınız. Artık ne aileniz var ne de arkadaşlarınız. Peki bir insan hayatta sevdikleri olmadan nasıl hayatını devam ettirebilir? Nasıl canından çok sevdiği ailesini özellikle torununu başka ülkeye yollayabilir, ondan ayrılmak zorunda kalabilir? Aslına bakarsanız bunun tek cevabına savaş diyemeyiz. Hangimiz savaşın sadece sevdiklerimizi alıp götürdüğünü zannediyoruz ki? İnsanı yaşamaktan beter eden, özlemden burnunun direğini sızlatan savaşın bizden tek aldığı şey sevdiklerimiz olamaz! Bu fikirleri izlediğim Tangerines filmi fazlasıyla düşündürdü bana. İtiraf etmeliyim ki her ne kadar topraklarımızı koruma uğruna, düşmanlardan ülkemizi kurtarmak adına savaş gerekli olsa da, bir insanı inandıkları ve savundukları yüzünden öldürmek hiçbir zaman mantıklı gelmedi bana. Bir insanı tanımadan ve iletişime geçmeden öldürecek cinste nefret etmenin hiçbir zaman gerçek olamayacağını savundum hep. Bu noktada Gürcü Çeçen çatışmasını açık bir şekilde gördüğümüz filmde aklıma gelen soru şu oldu: Etnik kökenlerini, dinlerini ve uğruna savundukları şeyleri göz önünde bulundurarak birbirlerini delicesine öldürmek isteyen iki insan kardeşçesine birbirine bağlanabilir mi? Sadece Gürcü Ahmed ve Çeçen Niko gibi birbirine düşman olan iki zıt grup veya iki farklı insan için değil, birbirlerini hiç tanımadan antipati duyan iki kişi içinde aynı şeyler düşünülebilir. Şunu açıkça söylemeliyim ki haz etmediğiniz bir insana katlanmak çok zor hele ki bu sizin düşmanınızsa daha da zor bir hale sokabilir durumları. Peki ya düşünün ki birbirlerini öldürmek için yanıp tutuşan iki insanın aynı evde belli bir müddet yaşaması gerektiğini. Bu durum her ne kadar iki taraflar için zor olsa da bana kalırsa asıl zor kısım onlara bakan kişi olsa gerek, bunu yapmak zorunda olmasa da. Bazı insanlar vardır ki zamanında ne kadar zorluk yaşadılarsa yaşasınlar vicdanları her zaman iyi şeyler yapmaya iter onları. Onlar ellerinde olmadan iyi şeyler yaparlar. Peki düşünün ki ne kadar iyi olursak olalım hangimiz ailemizden bir bireyi öldüren grubun bir üyesini tedavi eder, yaşaması için çabalar? O kişiye yardım etmenin tehlikeli olduğunu bile bile devam eder, hayatını riske atar? Kendi maddi durumu iyi olmadığı halde el uzatır, ekmeğini paylaşır? Bunun kesinlikle o yılların şartları olduğunu düşünmüyorum. Bunun sadece bir insanın vicdanıyla ilgili olduğunu düşünüyorum. Tangerines filmindeki Ivo gibi kaçımız kendimizi riske atarız bilmiyorum ama onun sayesinde anladığım bir şey var ki o da; insanları birleştirmenin kardeş yapmanın din, dil ve ırkla hiçbir ilgisi olmadığının ve bunun sadece doğuştan gelen, insanın içgüdülerinden ibaret olduğunun kanısındayım. Farklı etnik gruptan olan bu iki insanın başka yerde, başka zamanda çok sıkı dost olabileceklerini adım gibi biliyorum. Savaşın bizlerden alıp götürdüğü ve benim söylemeden geçemeyeceğim o kadar çok şey var ki .. Ama en önemlilerinden biri ise ölen insanların geçmişteki hayatları. Ülkelerine sosyal, kültürel ve bilimsel açıdan güzel değerler katabilecek insanların hiç uğruna öldüğü düşüncesi bile beni çok yaralıyor. Farklı etnik grupların birbirlerine katabileceği güzel değerler varken birbirlerini öldürmeleri çok acımasız hele ki çoğunun yaşları 25’i geçmeden. Kardeşlik, düşmanlık, çaresizlik ve birlik olmak gibi pek çok sonuç çıkarılan bu filmde kendime dair şunu buldum: Her insan körü körüne bağlı olduğu değerlerden vazgeçebilir, düşüncelerini değiştirebilir ve karşındaki insanın ırkına ve dinine bakmadan karşısındakini insan olarak ele alabilir. Son olarak kafamda filmin son sahnesinde duyduğum Çeçen müzikleri yankılanırken, sanıyorum ki ırk, din ve dil farkını ortadan kaldırmak, bu gidişata bir son vermek ve birbirimizin kıymetini anlamak için daha çok ölümle yüzleşmemiz gerekecek gibi… MERHABA OTİZM Yazıma, bir zamanlar ön yargıyla yaklaştığım otizmlilerden özür dileyerek başlamak istiyorum. Hiç bilmediğim farklı bir dünyaymış meğersem otizm. Bunları Leean Whiffen’in Elveda Otizm kitabıyla ve yazın gittiğim Düşler Akademisi ile öğrendim. Öncelikle kitaptan bahsederek başlarsam, Leean, oğlu Clay’in otizmli olduğunu öğrendikten sonra kendisini büyük bir karmaşanın içerisinde bulur. Pahalı terapi ücretleri ekonomik olarak zorluklara yol açarken, Clay’in durumu da ebeveynlerini psikolojik olarak etkilemektedir. Tüm zorluklara rağmen, kenetlenen bu aile yılmadan savaşır ve bir çocuğun yaşayabileceği belki de en büyük zorluklardan biri olan otizmi beraber aşarlar. Bazı olayları yaşamadığımız için onların zorlukları, çileleri hatta varlıkları bile bizlere çok soyut geliyor. Otizmliler de bu gruplar arasında başı çekiyor. Otizm farkındalığı maalesef çok düşük ülkemizde. İnsanlar böyle bir şeyin olduğunun farkında bile değiller ne yazık ki. Ben de ilk defa bu yaz karşılaştım otizmli bireylerle. Otizm diğer engeller gibi direkt olarak anlaşılabilen bir şey olmadığı için fark etmek biraz zor. Fakat biraz dikkatli incelerseniz farklılıklarını anlayabiliyorsunuz. Evet, farklılık diyorum çünkü bana göre otizm bir engel veya eksiklik değil farkındalıktır. Otizm, aslında her insanda belirtileri görülen bir hastalık, alerjiye benzetebiliriz hatta. Ne zaman ki bu belirtiler çoğalmaya başlıyor, o zaman sıkıntılar kapıda beliriyor. Evet otizm bir farklılıktır ama ihtiyaçlarıyla ilgilenmek konusunda birebir yaşayan biri olarak kesinlikle söyleyebilirim ki, otizmli bireylerin bakımı çok zor. Düşünce gücünün de ötesinde bir zorluk, hayatınızı adamanız gerekiyor adeta. Akademiye gelen otizmliler arasında her yaştan insan vardı. Yaşça büyük olanlar genelde daha çok içe kapanıktı başlarda, tanışıp kaynaştıktan sonra ise sanki kardeştik. Otizm değişik yan etkileri olan bir farklılık. Bazı otizmli bireyler dahi derecesinde yüksek IQ ya sahip olabiliyor ama genel kanının aksine zekâları her zaman bu düzeyde olmuyor. Tanıştığım 12 yaşındaki Necip’i hiçbir zaman unutamayacağım sanırım. Mükemmel zekaya sahip pırıl pırıl bir çocuktu. Hasta diyemezdiniz ona kafadan hesapladığı matematik işlemlerini görseniz, sadece iki dakika içinde kaldığı odanın detaylarını baştan sonra sizlere de anlatsa siz de ona hayran olurdunuz. Sevgi dolu bakan gözleri, sizi önemsediğini belirten küçük detaylar o kadar farklıydı ki. Bu özel bir yetenek, bir farklılıktı, buna hastalık demek yanlış olur hatta ayıp bile kaçar. Necip’i ilk gördüğümde karşılıklı sevgi hissetmiyorduk doğal olarak. Korkmuştuk birbirimizden. Nasıl davranacağımı bilememenin verdiği endişeyle gitmiştim yanına. O da yeni biriyle tanışmanın gerginliğini hissediyordu, saklamaya çalışsa da kolayca fark ediliyordu. Öyle kasmıştım ki kendimi, vücudum üç dört santim genişlemiş bile olabilir. İlk gerginliği üstümüzden attıktan sonra bana atları ne kadar çok sevdiğinden bahsetti. Yumuşacık yelelerinden tutun da hangi malzemeden eyer yapılırsa at daha rahat eder, ona kadar. Sanki karşımda yılların tecrübesi bir seyisle konuşuyormuşum izlenimi vermişti. Ertesi gün beraber at çiftliğine doğru yola koyulduk. Yol boyunca elimi hiç bırakmamıştı, ata binerken korktu ben elini bırakınca. Ama sonradan anladı, kurmuştuk o bağı bir kere. Her zaman arkasındaydım, düşmeyecekti. Düşse bile uzanan el olacaktım ona. O çocuğun hayalini gerçekleştirmesini izlemek ayrı bir keyifti. Hayat belki onu hep dışlamıştı normal bir çocuk olmaktan. Çok fazla arkadaşı olmamış, küçük yaşlardan beri terapilere gitmişti. Ve Necip maalesef, şanslı olanlardan biriydi. O an orada olup Necip’in mutluluğunu görmenizi isterdim, uzun süren susuzluk sonunda su bulmak gibiydi veya dışarıdayken çok sıkıştığınızda eve gelip işemenin rahatlamasıydı yüzündeki. Neciple geri dönerken bir şeyler konuştuk, aslında pek dinleyememiştim yüzündeki gülümseme beni başka diyarlara götürmüştü. Necip hayallerini gerçekleştirebileceğine inanıyordu artık, farklı olsa da bu bir engel değildi önündeki. Önünüze koyulan engelleri yıkıp geçmek kolay değildir. Ama bir kere yıkarsanız o engelleri, artık bilirsiniz içinizde bir yerlerde. Bir ses fısıldar size, karşınıza yine engeller çıktığında. ‘Sen bunları daha önce de aştın, şimdi de yapabilirsin.’ Kitap genel olarak çok hoşuma gitti. Duygular çok güzel ifade edilmişti ve olduğu gibiydi. Ayrıca otizm farkındalığının artması için de çok önemli bir adımdı. Ne yapacağını bilemeyen anne babalar için adeta bir rehber. Kitap daha çok yaşanan şeyler üzerine olduğu için edebi tasvirlere pek rastlamadım. Kitapta tek beğenmediğim kısım ise kitabın başlığıydı. Bunu da araştırdım ve çeviriden kaynaklanan bir değişiklik olduğunu fark ettim. Kitabın orijinal başlığı ‘ In A Child’s Journey Out of Autism’di. Elveda Otizm yerine Merhaba Otizm çok daha iyi bir başlık olurdu diye düşünüyorum. Çünkü kitapta otizmle mücadele anlatıldığı kadar otizmin kabullenişiyle beraber yan etkilerinin tedavi edilip özel yanlarının ortaya çıkarılması anlatılıyordu. Çakır 1 Mustafa Cem Çakır 21201538 Berna Cordan TURK 101-18 9 Aralık 2014 Ödev 6 SOYUT VE SOMUTUN DÖVÜŞÜ Yarın uyandığınızda, paranın artık değerinin olmadığını, bütün borçlarınızın silindiğini, artık çalışmak zorunda olmadığınızı ve size hayatınızı yaşamak için bir fırsat verildiğini söyleseler, mutlu olurdunuz değil mi? Ne yazık ki, size bunları söyleyemem ancak bu hayata sahip olmayı sizin seçtiğinizi söyleyerek biraz olsun içinizi karartabilirim. Bu düşüncelerimin temelinde yakın zamanda izlediğim bir filmin üzerimde bıraktığı etki yatıyor. Dövüş Kulübü, Chuck Palahniuk’un aynı isimli romanının film uyarlaması. Filmde Amerikalı bir gencin yaşadığı kişilik problemleri üzerinden Amerika’daki kapitalizm ve tüketim toplumu derin bir şekilde eleştiriliyor. Filmde Amerika eleştiriliyordu eleştirilmesine ancak, benim gözlemlediğim şey Türkiye’nin de Amerika’dan hiç aşağı kalır yanının olmamasıydı. Küçük farklılıklar elbette olacaktı ama bize dayatılan ve yaşamamız istenen hayat tarzı aynıydı. Bu tarzın ne olduğunu anlamak için fazla araştırma yapmanın gerekmediğini düşünüyorum. Kendimize en yakın televizyonu açmamız yeterli. Gördüğümüz şey aşağı yukarı aynı, reklamlarda son çıkan telefon, televizyon ve mobilyalar, dizilerde ve programlarda ise zengin, mutlu insanlar ve lüks içerisindeki hayatları. Algımız şekillenmeye başladı bile. Artık, o insanlar gibi mutlu olabilmek için onların sahip olduklarına sahip olmamız, onlar gibi yaşamamız ve son çıkan ürünlere sahip Çakır 2 olmamız gerektiğini düşünüyoruz. Bu arzularımızı gerçekleştirmenin yolu da paradan geçiyor elbette. Bu yüzden de bu düzenin elindeki silahın, yani paranın esiri oluyoruz ve parayı hayatlarımızın merkezine yerleştirerek bu sistemin aktif elemanlarına dönüşüyoruz. Paranın etkisini, küçük yaşlardan itibaren gözlemleme imkânı buluyoruz. Çevremizdeki yüksek gelirli insanların kişilik özelliklerine, bilgi seviyelerine, düşüncelerine bakılmadan, sadece giydiği kıyafetlere, sahip olduğu varlıklar üzerinden değerlendirilerek saygı gördüğünü izliyoruz ve onlar gibi olmak istiyoruz. Böyle olunca da hayatımızı bu yanlış örnekler üzerine inşa ediyoruz. Ancak, bu zayıf temel çabucak yıkılmamıza ortam hazırlıyor. Örneğin eğitimi bir öğrenme ve kendini geliştirme aracından çok para kazanmak için atılması gereken bir adım gibi görüyoruz. Yani sınavlarda alacağımız sonuçlar ileride bize paraya ulaşmada fayda sağlayacağı için yüksek önem taşırken, bu sınavların kapsamadığı her bilgi veya düşünce önemsiz kabul ediliyor ve bu da özgür düşünce yeteneği kazanmamızı ve hayata farklı açılardan bakmamızı engelleyerek tek tip insan modeline dönüşmemize yol açıyor. Bunun yanında, kurulan bu maddi hayalleri gerçekleştirmeyi başaran kesim sadece seçkin bir azınlık. Çoğunluk ise, hayatlarını adadıkları bu hayalleri gerçekleştiremedikleri için hayal kırıklığına uğruyor, üzülüyor, depresyona giriyor. Fakat düzen, yine insanın bu hayallerden vazgeçmesine izin vermiyor. Bankalar, insanların geleceklerini satın alarak, karşılığında onları mutlu eden maddi eşyaları veriyor ama sonrasında insanlar kendi özgürlüklerini yitirerek borçlarını ödemek üzere başkaları için yıllarca çalışarak mutsuz bir hayat sürmek zorunda kalıyor. Oysa mutluluk hayatlarımızı adadığımız gayrimenkullerden, otomobillerden, son model telefonlardan kısaca ürettiğimiz her maddeden daha önce var olan bağımsız bir kavram. Değişen tek şey, onu başka yerlerde aramaya itilmemiz. Eğer, bu güdümlemelere ve aldatmacalara kanmazsak gerçek mutluluğun bulunabileceğimize inanıyorum. Bu arayışta bize en çok yardım edecek unsurlar da soyut kavramlar. Bana göre Çakır 3 mutluluğu, Ailemizde, aşkta, sevgide, arkadaşlıkta aramak somut kavramlarda aramaktan daha kârlı. Zira milyoner bile olsa, oğlunun yüzüne bakmayan ve sadece ona hediyeler alan bir babanın oğluna verebileceği mutluluk sınırlı iken, oğluna her gün gülümseyen ve sarılan dar gelirli bir baba gülümsemeyi sürdürdüğü sürece oğlunu mutlu edebilir. Şimdi, yazımın başında sorduğum sorunun cevabına dönmek istiyorum. Evet, yarın uyandığınızda, bütün bankaların yok olması, bütün borçlarınızın silinmesi mümkün değil çünkü gerçek hayatta bunu yapacak bir dövüş kulübü yok. Ancak, mutluluğu nerede aradığınızın farkına vardığınız ve doğru seçimi yaptığınız an dövüş kulübünün aslında içinizde olduğunu anlayacaksınız. Sonraki gün uyandığınızda paranın değeri sizin için sıfırlanmış olacak ve yaşamınızın geri kalanında hayatınızı özgürce ve daha mutlu bir şekilde yaşayabilmek için bir fırsatınız olacak. Dövüş Kulübü, insana içinde yaşadığı düzeni, önceliklerini ve hayat felsefesini sorgulatan, hayata bakış açısını değiştiren bir eser. İçerisinde gitgide kapitalist hayat tarzına doğru sürüklenen günümüz Türkiye’sinden de kesitler bulabileceğimiz filmin odaklandığı noktalar ve verdiği dersler itibariyle ezber bozduğunu söyleyebiliriz. Derya ErkanBale Tarafından İşgal Edilen KalelerBale… Belki birçok insan hayatında bu kelimeyi yalnızca altı defa duymuştur, birçoğu hiç bale eseri izlememiş ya da izlemeye fırsat bulamamıştır, kim bilir belki insan nüfusunun yarısından fazlası için bu kelime hiçbir anlam ifade etmiyordur. Ama bu dört harﬂi küçük sözcük, benim hayatımın tamamını bir ordunun, bir kaleyi kuşatması gibi sarmış durumda. Bu durumdan şikayetçi miyim diye sorsanız hiç değilim, hem de hiç. Çünkü bu dünyada artık herkes bir şeylerin esiri olmuş. Kimisi sosyal medyanın, kimisi bilgisayar oyunlarının, kimisi daha çok para kazanmanın boyundurluğu altına girmiş. Bu yüzden benim hayatımın kalesini işgal eden şey -siz deyin hobi ben diyeyim hayatımın ta kendisi- dünyanın en masum işgalcisi konumunda bana göre. Ve balenin işgal ettiği tek kale benimki değil. Geçtiğimiz yaz bu sanat dalı, 21. yüzyılda olmamıza rağmen, Bodrum Kalesi’ni de işgal etti hem de hiç şiddet kullanmadan. Çünkü sanatta şiddete yer yoktur. Çünkü bale eserleri güç kullanarak değil, her ayrıntısı tek tek düşünülmüş kostümleriyle, üzerinde onlarca insanın emeğini taşıyan sahne dekorlarıyla, bestelenen müzikleriyle, koreograﬁsiyle, haftanın her günü sekiz saatten fazla çalışan dansçılarıyla işgal eder seyircisinin ruhunu, beynini. Bodrum Kalesi’ndeki bu bale festivali de tam da bunu yaptı bana ve ordaki diğer sanatseverlere. Bir seyirci olarak ben kalenin o büyüleyici tarihi atmosferini hissettim içimde. Dünyanın en yetenekli ve disiplinli dansçısı saydığım balerini izleme fırsatı buldum. Bu yüzden kendimi fazlasıyla şanslı sayıyorum. (Fotoğraf Yusuf Emre Turan tarafından çekilmiştir.)Belki birçok insana komik gelir ama ben gözlerim dolarak seyrettim o eseri. Neden mi? Çünkü herkesin çocukluğunda olmak istediği birileri vardır. Bu bazıları için bir çizgi ﬁlm kahramanı, bazıları için öğretmenleri, bazıları için de annelerdir. Benim rol modelim işte bu balerindi. Benimsenen bu rol modeller insanın kendi benliğinin oluşmasında çok büyük öneme sahipmiş. Büyüdükçe anladım. Anladım çünkü ben o sahnede kendi kişiliğimi gördüm. Benim rol modelim o sahnede sanki benim duygularımı yansıtıyordu. İşte bu yüzden eser boyunca gözlerim hep dolu doluydu. Görebileceğimi hiç düşünmediğim bir sanatçıyla aramda yalnızca iki metre vardı. O an sanki hayattaki bütün amacıma ulaştığımı hissettim. Çünkü ben kendime doğru bir rol model seçmiştim. Disiplinliydi, özgüvenliydi, sorumluluklarının bilincindeydi, işinde başarılıydı ve mutluydu. Bütün bunlar zaten benim hayattaki amaçlarımdı. O zaman böyle hissetmemem için de hiçbir engel yoktu. Bu da demekti ki bale sadece bir sanat değildi benim için. Bana hayatta olmam gereken kişiyi öğretmişti. Tıpkı diğer sanat dallarının da yaptığı gibi bale beni hayata hazırlamıştı. Ve ben bunu o sahnedeki eseri izlerken fark etmiştim. Belki biraz geç, belki tam olması gereken yaşta.Ben baleyi kendime kariyer olarak seçmedim ya da seçemedim. Hatta balenin tam zıttı denebilecek bir alandayım belki de; mühendislik. Ama bunu kesinlikle bir keşke olarak nitelendirmiyorum. Tam tersine sanatla iç içe büyümüş bir mühendis adayı olarak görüyorum kendimi. Yani mantığına duygularını ve ruhunu katabilen biri. Belki de herkeste olması gereken ama eğitimin sadece matematikmiş gibi algılandığı ülkelerde bir türlü olamayan özellik. Yine de ben baleyi hiç bırakmadım. O da beni bırakmadı. Galiba bundan sonra da hayatımızın kalanını birlikte, tek bir yastıkta geçireceğiz (!) Şimdi ise en büyük amacım Bodrum Kalesi’ni işgal eden o eserin bana hissettirdiklerini karşıma çıkan herkese anlatıp başkalarının da bu duygularını hissetmesini sağlamak. Bu hisleri kaç kişiye aşılayabilirim bilmiyorum ama ben bir kişiye anlatırım, o üç kişiye anlatır. Bu da böyle bir matematik dizisi gibi sonsuza yaklaşır. (Bakın burada bile matematikle sanatı nasıl da birleştirebiliyoruz.)Kaynakçahttps://www.facebook.com/pg/bodrumballetfestival/photos/?tab=album&album_id=837594103073304ASIL ZİHİNLER KIRIK Şimdi bir düşünün, senelerdir iç içe yaşadığınız bir insan çıkıp, eşcinsel olduğunu söylese tepkiniz ne olurdu? Tahminlerime göre bu tepkiyi etkileyecek birkaç değişken var. Eğer kişi kadınsa, önce şaşırılır sonra bir gülme tutar. (sanki evin yaramaz ve ağzına gelen her şeyi söyleyen çocuğu, sizin de pek haz etmediğiniz bir misafire laf sokmuş gibi bir gülme bu, yani yarı şaşkınlık yarı ayıplama gibi) Sevgilisi olup olmadığı sorulur, bu sorular sorulurken şive biraz Anadolu şivesine kayar ve “ ne diyon sen gııı! ” tarzı sorular yöneltilir ancak hala gülmeye devam edilir. Şimdi korkutucu seçeneğe geliyorum. Herkesin nefesini tuttuğu, kardeşlerin apar topar odalarına saklandığı, annenin “aman bey duymasın” dediği seçenek… Öyle bir gürültü kopar ki o evde, bir daha hiçbir şey eskisi gibi olmaz. Aile kütüğünden bir evlat silinir, eski aile fotoğrafları makaslarla düzenlenir ve o babanın yüzü bir daha hiç gülmemek üzere asılır! O evlat o tepkilerden, o baskılardan, o talimatlardan sonra hayatının geri kalanını istediği ölçülerde düzene sokmak için belki her şeyine elveda der. Her bir parçasından fedakarlık eder. Ne var ki “ Mavi En Sıcak Renktir “ ​ ​filmindeki Adele bu kadar da zorluk yaşamadı geriye kalan hayatını toparlamakta ​ ​ancak yaşadıkları hiç hafif değildi. Cezayir asıllı bir Fransız olan Abdellatif Kechiche, 2013 yılının başlarında ​ ​Fransa’da sansasyonel bir film yapmak istediğini beyan etti. Aslında buna sansasyonel diyerek insanların geri kafalılığıyla alay etti ve bir kandırmacadan ibaret olan modernizmin yapı taşlarını insanların kafalarına fırlattı “ nerede insanlığınız? “ diyerek. Şayet bu eşcinselleri konu alan bir film olacaktı ve Abdellatif çok büyük tepki toplayacağından emindi. Yaklaşık 3 saatten oluşan film, ilk başlarda kendini keşfeden bir kadının hikayesi olarak başlayıp, insanların içinde küçük bir hüzün bırakan bir aşk-ayrılık hikayesi olarak sona erdi. Her ne kadar bir Avrupa ülkesinin sosyolojik yapılarını inceleyen bir film olsa da yaşanılan olaylar, verilen tepkiler medeniyetin de zaman zaman kalan tek dişini kurşun olarak kullanabileceğini gösteriyor. Gerek sosyo-ekonomik farklılıkların değişkenleri etkilemesi gerekse eğitim çağında olan genç beyinlerin böylesine bir ilişkiye karşı olan “ öğretilmiş “ geri dönütleri, insanın midesini bulandırıyor. Benim korktuğum şey ise; giderek kutupların radikalleştiği ve sağ ile solun, beyaz ile siyahın, sarı ile kırmızının arasındaki farkın açıldığı yaşadığımız bu çağlarda, sosyal konuların ve gerçek sokaktaki hayatların, kuş bakışı politik kararlar ile daha da baskılanabilme tehlikesidir. Biraz açalım bunu; şu an “parklarda öpüşmek yasaktır” diye bir yasamız yok, değil mi? Ancak parkta öpüşmenin yasaklanmasını isteyen insanlar var.(bkz:https://www.youtube.com/watch?v=5O-T2-Vz3rk) E bu parkta öpüşmenin ​ ​yasaklanmasını isteyen insanlar eşcinsellere karşı nasıl bir tutum sergilerler sizce? Mesela yaşadığımız şehrin belediye başkanı İbrahim Melih Gökçek “eşcinseller inşallah olmamalı.” diye bir beyanda bulunuyor.(bkz: https://www.youtube.com/watch?v=80kUvSUlHgE) E hadi bir gün çıkıp bir torba ​yasayla, eşcinsellerin fişlenmesi ve fişlenenlerin de bazı kamu hizmetlerinden yararlanamaması üzerine bir düzenleme yapılırsa kaç kişi sesini çıkarabilir? Bu yasa referanduma götürülse evet diyen siyasiler, insanları ikna etmek için miting yapmakla bile yormazlar kendilerini. Filmin çekildiği topraklardan çok da farklı olmayarak bu topraklarda,hem tarihsel olarak hem de günümüz konjonktürü ele alındığında azınlıklara, farklılıklara, renkliliklere hiçbir zaman hoşgörülü davranılmamıştır. Büyük bir tutarsızlıkla aynı cinsiyetten iki bireyi yolda el ele gördüğümüzde kürekle saldırırız ancak seks endüstrisinde en çok talebi de trans bireylere gösteririz. Birbirimizi kandırmayalım, Türkiye’den Google aramaları listesinin başındaki maddelerin birçoğu “lezbiyen” ile başlar ve çeşitli kombinasyonlarla devam eder. Bu benim yorumuma göre, köleci-sömürücü zihniyetin modernizasyona uğramış ve meşrulaştırılmış bir halidir. Bir yanda mal olarak gördüğün şeye, senin işini görene kadar methiyeler dizersin, köprü geçildikten sonra da elindeki tüm hakkını gasp edersin. Adele belki bizdeki gibi tecavüze uğrayıp katledilmezdi ama ev sahibi gözünü kırpmadan evden atardı, annesi babası saniyesinde evlatlıktan reddederdi, arkadaşları anında sırt çevirirdi ona ve intihar bir opsiyon haline gelirdi.Buna dolaylı yoldan cinayet diyoruz. Madalyonun bir yüzü kara diğer yüzü iltihap sarısı. Ak bir yönü kalmadığı gibi hiçbir şeyin, madalyon da pas tuttu samimiyetsizlikten. Böylesine tahammülsüz, kendinden farklı olanı kabul etmemekle kalmayıp yok etmeye çalışan, “varız!” demek için sokaklara dökülenlerin üzerine gaz bombaları atan bir toplum olgusu ne ara oluştu takip edemiyorum ancak sormak istediğim şu ; hepinizin aman babası öğrenmesin diye gizli gizli buluştuğunuz, elden ele ulaşan küçük notlarla iletişim sağladığınız, laf çıkar diye bankta 1 metre arayla oturduğunuz sevdicekleriniz olmuştur, tüm hayatınızı böyle bir tahakküm altında yaşamak mecburiyetinde olduğunuzu düşünün. Namluyu ağzınıza kaç gün sonra sokardınız? Ufuk ÖZKARDAŞLAR 21502212 TÜRKÇE101-13 Kaynakça: Kechiche, Abdellatif. La vie d’Adele.Quat’sous Films.2013.Film ​ ​ ​ ​ ​Emre ERDAL DÜZENİN İÇİNDE KAYBOLUŞ: KLASİK MÜZİK KONSERİ Hayatımın en heyecanlı günü belki de, üniversitedeki ilk günüm, hayatımda gittiğim ilk klasik müzik konseri… Beni o kadar derinden etkiledi ki bu konser adeta hiç gitmediğim, belki de ön yargıyla yaklaştığım bu müzik türünün konserleri benim için bir arayış olmuştu. Kendimi bulmak, rahatlamak için imkân bulunca klasik müzik konserine gitmek; bulamayınca ise klasik müziği telefonumdan dinlemek istiyordum. Hayatta hep ilklerin ön yargıları yıkacağını düşünürdüm ama düşüncelerimi bu kadar değiştirebileceğini asla düşünmemiştim. Üniversitedeki giriş etkinliklerinden olan klasik müzik konserine gitmeden önce bu türün konserine gitmeyi hiç düşünmezdim ancak gidince anladım ki çok büyük bir hata yapıyormuşum. Anladım ki bu konserler ya da bu müzik türü insanı dinlendiriyor, rahatlatıyormuş. Tüm günün yorgunluğunu atmıştım adeta o konserde, bitmesin istiyordum; biraz daha o rahatlatıcı sesleri, müzik aletlerini duymak istiyordum sonunda biteceğini bile bile. Bitse de konser, çıkamamıştım etkisi altından, yeni klasik müzik konserleri aramaya başlamıştım, bedenimi o kadar rahatlatırken aynı zamanda kalbime dokunacak bir etkinlik arayışı içindeydim. Bu arayışın, bu rahatlatışın en büyük kaynağı da düzendi belki de. Klasik müziğin temeli düzendi, dünyanın, vücudumuzun bir yansımasıydı adeta. Her şey bir düzen içindeydi, eğer ki bir sanatçı çalgısını çalmayı unutursa, ya da karıştırırsa tüm düzen bozuluyordu; o etkileyicilik, rahatlık kayboluyordu. Aynı şekilde vücudumuzda bir hormon fazla salgılansa tüm düzen bozulur, rahatlığımız gider. Klasik müzikte bir şef vardır ekibini kontrol eden aynı vücudumuzdaki beynimiz gibi. İşte bu yüzden belki de kalbime bu kadar dokunmuştu bu konser, bizleri anlattığı, düzenimizi hatırlattığı için. Bu yüzden bağlamıştı beni kendine, ufkumu genişletiyordu. Gözlerimi kapatıp hayallere dalmamı sağlayan, bedensel ve ruhsal olarak dinlenmemi sağlayan da bu düzenin etkileyiciliğiydi belki de. Adeta bir düzenin içerisine hapsolmuş, şarkılarda yaşıyor, hayal ediyor gibiydim. Sanki “düzen” adı verilmiş başka bir dünyanın içerisindeydim. Diğer müzik türlerinde olduğu gibi bir kulağımdan girip diğer kulağımdan çıkmıyor, adeta arada kalbime uğruyor, beni derinden etkiliyordu klasik müzik ya da belki de klasik müziğin düzeni. Yani bu düzendi benim uzaklaşmama, gitmeme izin vermeyen, yeni hayaller kurmamı, başka düşüncelere dalmamı, kısacası hissetmemi sağlayan. Bu düzen insanın en doruk noktalarda kalbinin sesini dinlemesini, ufkunu genişletmesini sağlayan şeydi belki de. Bu düzen bazısı için anlaşılmaz başta, etkileyiciliği de o olur onlar için bazen de, kendilerini anlaşılmaz bir nizam içinde hissetmeleri. Bazısı da dinleye dinleye ya da konserine gide gide çözmüştür bu düzeni, onlara da etkileyici gelen o değişmez düzen, hayatla olan bağı, vücudumuzu, dünyamızı anlatışıdır belki de. Yani bu düzendir klasik müziği klasik müzik yapan, çekici yapan, duyguları doruklarda yaşatan. Aşkı, özlemi, acıyı; hepsini aynı anda en doruklarda yaşatabilen tek türdür bu klasik müzik ya da yeni bir deyişle bana göre büyüleyici müzik. Belki de özetlemek gerekirse, bu klasik müzik konserine gittiğim gün hayatımda hem en pişman olduğum hem de en etkilendiğim gündü. Klasik müzikle ilgili ön yargılarım yüzünden pişman olmuştum, daha önce hiç olmadığım kadar. Farklıydı yani klasik müzik, dünyada eşi benzeri yok gibiydi, en şaşırtan, etkileyen etkinlikti beni. Yani artık benim tek bir çözümüm oluyordu bağlayıcı, çekici, rahatlatıcı ve dinlendiren bir etkinlik aradığımda, o da klasik müzik konserine gitmek, gidemesem de izlemek. Dinlemek değil, izlemek çünkü o düzeni görmek, şefin yönetişini izlemek düzeni daha da etkileyici yapıyordu. Kaynakça Rahmedov Rustam. (16.09.2019). Açıklamalı Klasik Müzik Konseri. Bilkent Konser Salonu. Hayri ve Ben Birçok insanın hayatında uğraş verdiği ve duygularını yansıtabildiği alanlar vardır. Beethoven için müzik, Da vinci için resim… Benimse ortaokul yıllarında tanıştığım tiyatrom… Bir çocuğun o yaşlarda tanışabileceği en güzel şeydi bana göre. Belki de hayatımda kendimi ilk defa bu kadar güzel ifade edebildiğimi hissettiğim yerdi sahne. “Keloğlan” masallarındaki düzenbaz, hilebaz köseden; Necip Fazıl Kısakürek’in öykülerindeki cengâver, öfkeli kahramana kadar, içimde barındırdığım her duygunun yansıtılabileceği karakterlerle bütünleşme fırsatı sundu bana tiyatro. Ama benim için en etkileyici olanı üç saat sahnede kaldığım ve bu süre zarfında bana her duyguyu yaşatan, “Saatleri Ayarlama Enstitüsü” tiyatrosundaki “Hayri İrdal” karakteri… Bu karakterle ilk tanıştığım zaman bu kadar derin bir duygusu olduğunu kavrayamamıştım bile. Nasıl tanıştığımızdan kısaca bahsetmek gerekirse, her sene olduğu gibi hocalarımızla bir tiyatro oyunu kararlaştırmıştık: Ahmet Hamdi Tanpınar’ın yazdığı ve Özgür Yalım’ın tiyatroya uyarladığı “Saatleri Ayarlama Enstitüsü”. Baktığımızda bu oyun ortalama 3 saat sürecek bir tiyatro olduğundan, “Hayri İrdal” gibi bir rolün epey uzun olmasında şaşırılacak bir durum yoktu. Yani bu da demek oluyordu ki bu rolü seçmelerde kazanmak işin zor kısmı bile değildi. Bundan önceki son 2 senemde başrol oynadığımdan dolayı kendimde bu rolü yapabileceğime dair fazla bir özgüven vardı. Aslında iş tam olarak da burada başladı. Rolü aldığımda şunu anlamıştım ki bu karakter daha önceden oynadığım hiçbir karakterin standart duygu durumunu barındırmıyordu. Karşımda ne intikam hırsından yanan “Ferhat Bey” karakteri ne de kararlılıkla duran bir “Fatih Sultan Mehmet” rolü vardı. Bu karakteri oynamam için duygu olarak tanımladığım ne varsa her birini çözümlemem ve yaşamam gerekiyordu ama nasıl? Provalarımız başladığında bu karakterle ilgili bildiğim fakat farkına daha yeni vardığım farklı bir zorlukla da yüzleşmiştim, karakterin yedi yaşından ellililerine kadar süren bir serüveninin içindeydim. 7 dakikalık aralarla, sahneyi ikiye bölen olayların arasında sürükleniyordum. 10 saniye içinde sahnenin bir tarafında kırklarımdayken diğer tarafında 10larımda bir çocuk olmak zorundaydım. Makyaj sorun değildi netice de bir bıyık takıp üzerime bir ceket tutuşturuyorlardı ama 10 yaşındaki çocuğun duygularından çıkıp bir anda 40 yaşında olmak… Görünürde ben Hayri İrdal’ı oynasam da sanki Hayri İrdal benimle oyun oynuyordu. Birisi olmak için bir anda gülerken ağlamanız, çocukken büyümeniz ya da delirmişken akıllanmanız pek de kolay şeyler değildi. Zaman geçtikçe Hayri’yle daha iyi anlaşmaya başladık çok da yormamaya başlamıştı beni çünkü Hayri ile duygularımız, dertlerimiz ve hatta sevinçlerimiz aynı olmuştu tıpkı samimi bir arkadaşınızla aynı şeylerden zevk almak gibi. Diyordum kendi kendime “Ben çözdüm hacı bu işi”. Sahnede duygudan duyguya, yaştan yaşa girmeye alışmıştım, “Güzel oynuyorum” diyordum ama işin aslı farklıymış. Ben Hayri’yle iyi anlaşmıyormuşum, ben Hayri olmuşum! Çevrem ve yakınlarım alışıktı tiyatro provalarından çıktığımda o karakterle bütünleşmeme ki zaten bir tiyatrocunun da yapması gereken budur ama Hayri’de başka bir şey vardı; o sadece ne bir karakter ne de bir roldü, o adeta kanlı canlı bir arkadaştı. Ne eve gidince ne uyuyunca ne de tatildeyken etkisinden çıkabiliyordum onun, Hayri hep benimleydi. Beni neden bırakmadığını tam olarak anlayamasam da onun masumiyeti beni ona yakın hissettiren en yegâne şeydi galiba ve Hayri’nin inişli çıkışlı duygu durumları benim davranışlarıma yerleşmeye çok müsait olmuş olacak ki o yıl hayatımdaki ani duygu değişimlerimi, dengesizliklerimi saymaya kalksam bu yazının sonunu getiremeyiz bile. Zaman gösteri vaktiydi, önceki gece heyecandan uyuyamamanın verdiği yorgunluğu sabahki gösteri heyecanı çoktan götürmüştü. Son prova için çıktığım sahnede bu karakterle artık rol yapmadığımı, yaşadığımı tescillemiştim. Salon dolmaya başladı, ne de olsa şunun şurasında 20 dakika kalmıştı sahnelemeye. Herkes annesinin, babasının, dostunun gelip gelmediğini kontrol ederken tek düşündüğüm şey perdenin ilk açılışıydı. Bilen bilir tiyatronun heyecanının kırılma noktasıdır bu, oyun sizinle başlıyorsa, seyirci evreniyle ilk karşılaşacak olan sizseniz heyecanınıza hâkim olmak zorundasınız. O an gelip perde açıldığında kendimi ilk defa bir oyundaymış gibi hissetmedim, sanki o insanlar benim normal yaşantıma pencereden bakan seyircilerdi sadece. Sanki ben normal günümde ne yapıyorsam yapsam yeterdi. Dolu dolu geçen 3,5 saat bana 10 dakika gibi geldiğinde kendimi seyircilerin alkışı karşısında buldum. Tiyatronun en gurur verici anıdır bu hele bir de başrolseniz herkes bir alkış tufanı koparır ki demeyin keyfinize. Sırayla müdürler, başkanlar kısaca protokoller gelip tebrik ederken sizi aslında gözünüz hâlâ seyircilerdedir çünkü muhakkak insanın övgüsünü istediği bir yakını, ailesi, arkadaşı, dostu, sevgilisi vardır o salonda. Tüm o gurur verici alkış ve tebriklerden sonra ailemin yanına gittiğimde babaannemden şöyle bir babaanne azarı yemiştim: Neden oyun bittiği hâlde Hayri gibi özgüvensiz ve kafası önde eğik duruyorsun. Anladım ki ben ne kadar gururlansam da içimdeki Hayri bunu dışarı vurmama izin vermemişti bile. Sonrasında arkadaşlarla bir kutlama yemeğinin ardından eve geldiğimde fark ettim ki yüzleşmem gereken son gerçekle yüzleşme vaktiydi: Hayri’ye ve dostlarına veda vakti… Sener Mert GÜRSOY Kaynakça: Saatleri Ayarlama Enstitüsü. Yazan Ahmet Hamdi Tanpınar. Uyarlayan Özgür Yalım. Muradiye Sanat Sahnesi. Ankara. 22 Şubat 2017. Gösteri GÜÇLÜLÜLERİ YETİŞTİREN GÜÇSÜZ İçinde bulunduğumuz bu acımasız dünyada kadın olmak hiç de kolay değil. Her an yüzlerce kadın taciz ediliyor, onlarcası öldürülüyor. Birer erkek olarak bizleri de bir kadının, annemizin büyüttüğünü bazen unutuyoruz ve kadınlara gereken değeri vermiyoruz. Hâlbuki bugünkü o çok güçlü olarak baktığımız cumhurbaşkanlarını, CEO’ları ve yöneticileri birer anne doğurdu. Kadının geri plana atılması, gelişmemiş ülkelerde gelişmiş ülkelere göre daha yaygın. Ne kadar üzücüdür ki, binlerce çok iyi yerlere gelebilecek kapasitesi olan kadın harcanıyor. Bazıları okutulmuyor, bazıları ise erken yaşta evlendiriliyor. Gelişmiş ülkelere baktığımızda, kadın her zaman toplumun önemli bir öğesi konumunda. Her zaman okutuluyor ve iyi yerlere gelmesi destekleniyor, olması gerektiği gibi. Ne yazık ki bizim ülkemizde ve bizim gibi ülkelerde bu durum her ne kadar geliştirilmeye çalışılsa da kadına verilmesi gereken değer hâlâ tam olarak verilebilmiş değil. Buna örnek olarak en yakınım olan, annemi verebilirim. Annem hayatı boyunca mimar olmak istemiş, üniversite sınavının olduğu sene de bu hayali için çok çalışmış ve çok iyi bir puan almış. Düşünün, onun o dönemde aldığı puanla tıp fakültesine çok rahat yerleşilebiliyormuş. Ancak annemin önünde sınavı kazanmaktan daha büyük bir engel varmış; babası. Ne yazık ki dedem annemin okumasına izin vermemiş. Sebep olarak da babamın polis olmasını göstermiş. Dedeme ve bir dönemin zihniyetine göre bir kadın, eşinden daha saygın bir işte çalışamazmış. Ne kadar acıdır ki, kalıplaşmış bazı düşünceler ve yanlış inanışlar yüzünden hayatının baharında genç bir kızın hayallerini söndürülmüş. Anneme sorsak şuanki hayatından memnun durumda, hiç üzülmemiş gibi ama hala içinde bir ukde olarak kalmış, belki de en büyük hayalini gerçekleştirememek. İşte bu dünyada çok az kadın bu kadını hor gören düzene başkaldırabildi ve bu adaletsiz düzene “DUR!” dedi. Malala Yusufzay da bu kadınlardan yalnızca bir tanesi. Malala, iki binli yılların başında Pakistan’da yaşayan yaşamının baharında bir genç kız. Kızlar için okula gitmenin yasaklanmasının ardından, annem gibi kaderine razı olmak yerine haklarını savunmayı tercih etmiş. Kadınların eğitim hakkını savunduğu için tehdit edilmiş, hatta bir gün okul servisinde silahlı bir kişi tarafından kafasına kurşun sıkılarak öldürülmeye çalışılmış. Pakistanlı Malala, bu olayı yaşadığında henüz on beş yaşındaymış. Malala, yaşadıklarına ve o küçücük güçsüz bedenine rağmen hayata tutunmayı başarmış ve davasını savunmaya kaldığı yerden devam etmiş. Malala’nın yaşamını anlatan bu kitabı okurken her an Malala’yı istemsiz olarak annemle kıyasladım. Bir tarafta annemin cesaret edemeyip kaybettikleri diğer tarafta ise Malala’nın inatla bu adaletsiz düzenle savaşıp kazandıklarını düşündüm. Allah şüphesiz Malala’nın emeklerini boşa çıkarmamış ve Malala’nın davası tüm dünyada duyulmuş. Malala 2011 yılında Pakistan hükümetince verilen Ulusal Barış Ödülü’ne, 2014 yılında ise Nobel Barış Ödülü’ne layık görülmüş. Annem ve annemle aynı kaderi paylaşan kadınlar babasına karşı çıkamazken, Malala kendisine kurşun sıkılmasına ülkesinden ayrılmak zorunda kalmasına rağmen yılmayıp inandığı değerler için canla başla mücadele edişi bir nesle örnek olmuş. Dünyada Malala gibi güçlü kadınlar susmadığı sürece, gelecek çok güzel günler getirecek. Unutmayalım ki bir toplumun gelişmesi, o toplumu yetiştiren annelere bağlıdır. Bir toplumda kadınlar ne kadar eğitimliyse, gelecek nesiller de o kadar kaliteli olur. . Brigham Young’un da dediği gibi: "Bir erkeği eğitirseniz, bir adamı eğitirsiniz. Bir kadını eğitirseniz, bir kuşağı eğitirsiniz." KEMAL KESKİN KAYNAKÇA: Christina Lamb, Malala Yusufzay, Ben,Malala (Epsilon Yayınları,2014) . DİLİN ZEHRİ: YALAN! Bebek bekleyen bir ailenin ilk isteği, bebeklerinin sağ salim gözlerini açmasıdır. Allah’ın onlara verdiği en büyük hediyedir bu. İkinci istekleri ise ağzını açmasıdır. Ağzı açılsın da anlatsın derdini, söylesin istediğini derler. Bebekler duydukları sesleri çıkarmaya çalışırlar büyüdükçe. Yarım yamalak çıkar sözler ağızlarından. Dilleri dönmez çoğu kelimeye. Bir şeyler söylerler, güldürürler bizleri. Masum ağızlarından dökülenler mutlu eder çevrelerindekileri. Olgunlaştıkça oturur konuşma şekilleri, artar kurdukları cümlelerin kalitesi. Fakat sözlerinin kalitesi azalır git gide. Yalan denen zehir bulaşır insanın ağzına. Bir kere bulaştı mı da bırakmaz insanın peşini. Eğer, bu zehir çocukken tadılmışsa, şeker gibi gelir dilimize. Söylemeye doyamayız. Alışkanlık ediniriz onu. Kaçıp kurtulamayız onun siyah, yapış yapış ağından. Bir süre sonra bir bakmışız yalan, günlük bir davranışımız olmuş, kalmış üzerimizde. Herkesin gözünde yalancı olarak yer ediniriz belki de, yalancı olmadığımızı söylesek bile. Lise ikinci sınıftaydım. Arkadaşlarımla beraber güzel bir öğle yemeği yemiştik. Gülüşmeler, şakalaşmalar arasında bir telefon geldi bizimkilerden birine. Arkadaşımın yüzünde hem umursamaz bir ifade hem de yalancı bir tebessüm vardı konuşurken. Sözleri de aynı şekilde çıkıyordu ağzından. Telefonu kapatıp bizlere baktı ve ‘’Şiir sevmezsiniz di mi?‘’ dedi. Bir garip olmuştuk. Hâliyle de tam olarak anlayamamıştık ne demek istediğini. Sonra anlatmaya başladı. Meğer bir şiir konserine davet edilmiş ve telefondaki kişi bizlerin de onun yanında olduğumuzu öğrenince bizi de çağırmış. Arkadaşım da gelmeyeceğimizi düşündüğü için böyle bir tavır takınmış telefonda. Konserin yapılacağı yer bir tren garıymış: Sirkeci Tren İstasyonu. Birkaç vagon ayarlanmış ve onların içinde gerçekleşecekmiş konser. Şiiri severdik. Fakat cumartesi gününü ona harcayacak kadar ihtiyarlamamıştı ruhumuz. Meğer ne kadar yanlış düşünüyormuşuz o zamanlar. Ayrıca, Sirkeci’ye bir buçuk saatlik uzaklıkta bulunuyorduk. Biri olabilir, biri gidelim deyince bir anda orada bulduk kendimizi. Sırayla bir edebiyatçı çıkıyordu. Ya kendi şiirlerinden ya da başka şairlerin şiirlerinden seslendiriyorlardı. Bir şiir okunuyor, ondan sora başka biri, bir önceki şiirin temasıyla alakalı bir şiir daha okuyordu. Böyle devam ederken, ‘’Bir Yalan Tanıdım’’ adlı şiir okundu: ‘’Koca bir yalan/ Sürgünlerimi açarken köklerimi kurutamayan/ Kurutamadıkça toprağıma zehrini akıtan’’. Her güzel sözden etkilenen biri olarak bu fırsatı da geri tepmedim ve dengemi kaybedip ıstırap denizine düştüm. Boğulacak gibiydim, ta ki dalgalar beni yalan kıyısına vurana dek. Hayatım boyunce hiç yalan söylemedim dersem, benim haneme bir yalan daha yazmanız gerekecektir. Bu yüzden yalan söylediğimi sizden saklayacak değilim. Ben de birçok yalan söyledim sizler gibi. Sizi de katıyorum ki kötü adam olan bana çok yüklenmeyin. Yalan, çocukluktan itibaren yavaş yavaş dilimize doladığımız zehirli okumuzdur. Bildiğimiz gerçeklerin tam aksini söylememize olanak veren berbat bir huydur. Arkadaşlıkları, beraberlikleri bitiren iğrenç bir çamurdur. Toplumları içten içe çökerten fitne ateşinin babasıdır. Bir kere daha söylemek isterim ki ben de bu şeytansı tavra esir düştüm. Annem, dişlerimi fırçalayıp fırçalamadığımı sorduğundaydı belki de ilk yalanım ya da kırdığım bir vazoyu kırmadığımı söylediğimde. Sırf eğlence olsun diye, sırf çevremdeki arkadaşları güldüreyim diye bir arkadaşımın çantasını saklayıp, bilmiyorum dediğimdeydi belki de ateşe giden bu yola ilk adımım. Sonraları daha büyüklerine nasıl cesaret ettiğimi şimdi hiç anlayamıyorum. Ödevlerimi sorduklarında yaptım demek kolaydı. Fakat yakalanma ihtimalim hiç mi korkutmamıştı beni? Hem de ders konusunda ciddi tavırlarını hiçbir zaman bozmayan ebeveynler karşısında. Hadi öğrendiler diyelim. Dişlerimi fırçalamadığımı babam söylemiş , vazoyu benim kırdığımı kuzenim görmüş, arkadaşım çantasını benim sıramda bulmuş, ödevimi yapmadığım da kitaplarım boş olduğu için anlaşılmış olsun. Ben her cezaya razıyım. İki kat ödev olsun, bilgisayarı açamayayım, televizyon izleyemeyeyim, sokağa çıkamayayım, hepsine razıyım. Ancak onların güvenlerini kırdıktan sonra benim çekeceğim hangi ceza, bana karşı olan inançlarını geri getirir. Beni inceten buydu işte. Attığım o zehirli ok, hedefi değil de beni yaralamıştı. Bana karşı duydukları güven duygusunu onlara tekrardan kazandırmak, en başta doğruyu söylemekten daha zor değil miydi? İşte yalanın benim için taşıdığı anlam buydu: pişmanlık. Doğruyu zamanında söylemeyip, insanları kandırmanın vermiş olduğu pişmanlık. Neden böyle yaşamıştım ve yapmıştım? Acaba kaç arkadaşım bana güvenmiyor şu an, kaçı arkamdan yalancı, onun sözüne güvenilmez diyor? Ben çocuktum, tatlıydı bu zehirli şeker. Tattıkça doyamadım belki. Çocukluk hevesiyle devam ettim ve büyüdükçe kaçtım ondan. Ben de durumlar böyle yabancı peki sen de nasıl şu an? İğneyi kendime batırdığıma göre çuvaldızı elime alabilirim artık. Benim dışımda bu bataklığa batan başkaları yok mu? Tabii ki de var, hem de neredeyse herkes. Eminim ki, benim söylediğimden daha fazla, bana yalan söylenmiştir. Zaten bu sayede anlayabiliyorum kandırılmanın, gerçeklerden uzaklaştırılmanın ne kadar kötü bir his olduğunu. Çocukluğumda bana söylenen yalanları unutmaya çalışıyorum. Çünkü, onları hatırladıkça kendi söylediğim yalanlar da aklıma geliyor ve vicdan azabı duyuyorum. Peki şimdi, geçmişteki hatalarımdan ders çıkarıp doğru sözün peşinde olduğum, insanlara güvenme isteğimin zirveye çıktığı zamanda bana yalan söyleyenler ne olacak? En sık yaşadığım ve beni her zaman üzen olaylardan birini paylaşmak isterim sizlerle. Bir arkadaşınızla anlaşırsınız, şu saatte, şu yerde diye. Beklersiniz, beklersiniz. Bir boş bardağınız gider, bir diğer çay dolu bardağınız gelir. Saymazsınız kaç olduğunu. Anlaştığınız saatten yarım saat sonra mesaj gelir: ‘’Yoldayım, 15 dakikaya ordayım’’. O on beş dakika, otuz olur, atmış olur. Anca gelir arkadaş. Bu arkadaşa denecek çok şey bulunur belki. Fakat ben yalancı derim. Bir yalancı tanıdım derim. Hadi burada sadece ben mağdurum. Boşa giden, ziyan olan benim bir saatim oldu, bir yalan yüzünden. Ülke genelinde yapılan seçimleri aklınıza getirin. Her seçimden önce bizlere vaatte bulunanları düşünün. Eğer seçilirlerse şöyle yapacaklarmış, böyle yapacaklarmış. Seçilirler ve bakarız ki hiçbir şey söylendiği gibi gerçekleşmiyor. Hep bir bahane uydurulur. Alın size bir yalan daha. Birçok yalancı daha tanıdık beraber. Ayrıca bu yalan benim yaşadığım gibi sadece bir saatimizi çalmaz bizden. Tüm ülkenin geleceğini çalar. Yöneticilerinin yalancı olduğu bir toplumda, toplumun kalitesinin nasıl bir çöküşe geçeceğini sizlere anlatmama gerek yok herhâlde. Konser sırasında bu yazdıklarım saniyeler içinde aklımdan geçip gitmişti. Yalan söylediğim anları, bana söylenen yalanları, tanıdığım yalancıları düşündüm yol boyunca: vapurda, otobüste. O gün yalan hakkında daha radikal bir değişim yaşadım mental olarak. Çünkü, yarın bir gün, bu şiiri okuyan ya da duyan bir kimsenin aklına ben gelmek istemedim. Az konuşup, yaptığım hataları saklamayıp, doğruları söylemenin, beni bu aşağılık duruma düşürmeyeceği kanısına vardım. İnsanları kandırmaya, aldatmaya karşı en net tavrımı o zaman koydum sanırım. Bu yazıyı yazarken korumaya çalıştığım doğrucu yaklaşımımı da orada kazandım belki de. Yalanın ne olduğunu o an anladım işte.Yalan şeytandan gelen bir beladır. Dillerimize yaklaşamaması dileğiyle... KAYNAKÇA:  Pinokyo. Web. (http://www.gundemkibris.com/d/other/pinokyo.jpg)  Yalan Söylememek. Web. (http://interaktifdanismanlik.com/wp-content/uploads/2014/09/page_durustlugun-fiziksel- faydalari-bulundu_534620626.jpg)  Karikatür.Web. (http://www.karikaturler.biz/wpcontent/uploads/bfi_thumb/934938_451960034881661_19564 4149_n-2yl6l6c6mdbnqwg5u2cetc.jpg )  Seralı, İlayda. Bir Yalan Tanıdım. Buğrahan Şemun Taşpınar Başak Dik Ölüm Yüklü Füzelerden Kaçan İnsanlar Birimiz elinde, kocaman; içi yoğurt, süt, tavuk, peynir vs temel gıdalarla dolu torbayı, diğeri bir koli yumurtayı, bir başka arkadaşımız ise çocuklar için çikolata torbasını taşıyarak giriyoruz savaşta her şeylerini kaybetmiş, yeniden bir hayat kurmaya çalışan bu iyi kalpli insanların tertemiz evlerine. Kimi evde erkek yok, sadece kadınlar ve çocuklar yaşıyor. Suriye kültüründe kadınlar çalışmıyormuş, yolda söyledi Suriyeli çevirmen. Şu an Ankara’da yaşadıkları mahallede çalışmaları için olanak da yok zaten. Hem onlar çalışsa evdeki onca çocuğa kim bakacak? Evde baba olsa bile sakat olduğu için çalışamıyor. Dolayısıyla da çoğu ailenin geliri yok. Evdeki erkek çocuklar okuyamıyor, çalışıyor. Hem de çok cüzi maaşlarla… Kimisinin maaşı bile yok o gün ne kadar kağıt toplayabilip satarsa o kadar para getirebiliyor. Ben o çocuğun üzerindeki sorumluluğu hayal bile etmek istemiyorum, düşündükçe ruhum sıkılıyor çünkü… Çok çabuk büyümeleri gerekiyor, çocukluklarını yaşayamıyorlar. Ama bu durumdan şikayet etmiyorlar. Ne çocuklar, ne kadınlar... Nasılsınız, iyi misiniz diye sorduğumuzda hep “elhamdülillah” cevabını alıyoruz. Oysaki kimi ailenin evinde soba bile yok ve şu an dışarıda kar yağıyor… Kızılay ile iş birliği yaptığımız kampanyada toplanan yardımlarla alınan sobaları, arkadaşlarım, yarın götürüp ihtiyaç sahiplerine dağıtana dek çok üşümezler umarım. Çalışma yaşına gelmemiş daha küçük, güzel yüzlü çocukların kimi çok cana yakın hemen gelip sarılıyor, öpüyor, el sıkışıyor, bize hünerlerini sergiliyor, bazen de bebek kardeşini getirip kucağımıza veriyor.. Kimi ise çok utangaç, alışkın değil eve yabancıların girmesine. Dil engeli yüzünden de anlayamıyor bizi. Onlara çak yapmak ya da basit el oyunları oynamak, hatta bazen isimlerini öğrenmek bile yeterli oluyor buzları kırmak için ama bazen de hiç iletişime geçemeden terk ediyoruz evi. O zaman içim biraz daha burkuluyor. Oysaki yapabileceğimiz o kadar çok şey var ki! Suriyeli mülteci ailelerin ziyaretine her gidişimde farklı sorunların farkına varıyor ve kendimce bu sorunlara çözüm bulmak için planlar kuruyorum. Bir telefon uygulaması tasarlanabilir mesela. Bu uygulama sayesinde dünyanın her yerinden bağışçılar, ihtiyaç sahipleri ile buluşturulur ve her ay belli bir miktar para yardımı yaparak bir çocuğun okumasını sağlayabilirler. Yalnız, bağışlanan para çocuğun sadece okul masraflarını karşılamakla kalmamalı, aynı zamanda o çocuğun okula Başak Dik gitmediğinde çalışarak kazandığı parayı da karşılamalı ki çocuklar ailelerini geçindirme derdi olmadan okula gidebilsin. Çocukların okula gittiğine emin olmak ve bağışçıların güvenini kazanmak üzere de gönüllülerin oluşturduğu bir grup, belirli periyotlarda hem çocuğun ailesini hem de okulunu habersiz ziyarete gitmeli ki bu program amacına ulaşabilsin. Lise çağındaki bir erkek çocuğunun ailesini geçindirmek üzere, aylık altı yüz liraya, sigortasız çalışıp okula gidemediğini öğrendiğimde geldi bu fikir aklıma. Refik Durbaş’ın bağışla ziyanımı kitabındaki “Adak” şiirini okudukça yaptığımız aile ​ ​ziyaretlerinden sahneler zihnimde canlanıyor. Şair iki dizesiyle bile ne güzel anlatmış savaşı ve savaşın sadece binalarda değil aynı zamanda kalplerde de yaşattığı tahribatı: “Ölüm yüklü füzelere/Kalbim hedeftir Gazze’de”. Bu şiirde Gazze’deki savaştan bahsediyor ama benim aklım onlarla daha iç içe olduğum için Suriyeli mültecilere gidiyor. Savaşlar farklı belki ama kurbanlar hep aynı. “Çocuklar, çocuklar/Babaları savaşta ölen çocuklar/ömürleri daha uzuuuuun/ömürleri yüz bin yıl olsun”(Durbaş, 15) Olsun, uzun ömürleri olsun da güzel yaşadıkları, çalışmak zorunda kalmayıp okula gidebildikleri, hayallerini gerçekleştirebildikleri, baba hasreti çekmedikleri günlerle dolu olsun. Kaynakça Durbaş, Refik. Bağışla Ziyanımı. İstanbul: Islık Yayınları. 2014 ​ ​Bihter Deniz Erbay Kurutulan Hayal Güçleri Dünya üzerinde binlerce farklı eğitim sistemi olmasına rağmen birçoğunun amacı öğrenciyi eğitip, hayata hazırlamak değil. Eğitim sistemleri, belki de bilinçsiz bir şekilde, öğrencileri birbirleriyle yarışmaları için ve birbirinden daha iyi olmaları için savaştırıyor. Öğrenciler kendi geleceğini değil de, ailelerinin ve okuldaki öğretmenlerinin onlara sunduğu seçeneklerle hayatlarını ve geleceklerini kuruyor ve yaşıyorlar. Bu da çoğu zaman bireylerin daha sonra mutsuz olmalarına sebep oluyor çünkü onlar kendi istedikleri hayata hiçbir zaman ulaşamıyorlar. Birçok kez bunun farkında bile olmadıkları için de mutsuzluklarının sebebini bir türlü bulamıyorlar ve hayatlarını o şekilde geçirmeye devam ediyorlar. Eğitim sistemleri asıl amaçlarından sapınca öğrenciler yaratıcılığını ve yeteneklerini kaybediyor. Bunun en büyük nedenlerinden biri de derslerdeki ve eğitimdeki sınırlandırmadır. Liseye geçince birçok öğrenci onları hayatlarının sonuna kadar etkileyecek kararlar vermek zorunda bırakılıyor. Birçok ders seçimiyle ve gelecekteki mesleklerinin seçimi gibi çok ağır ve zor kararlar vermekle baş başa bırakılıyor ama elbette bunları tek başına yapmıyorlar. Bazısı ailelerinin istekleri yüzünden bazısı da eğitimdeki eksikliklerden dolayı geleceğini kendisi belirleyemiyor. Mesela, resme meraklı olan veya resim çizmekte yetenekli olan biri, liselerin ders programlarında resim veya resimle alakalı bir ders olmadığı için zamanla resme karşı olan yeteneğini kaybediyor veya zaman geçtikçe bu hayalinden vazgeçiyor çünkü hayalini gerçekleştirmek için ona yardımcı olacak hiçbir şey kalmıyor. Okuldaki ders programları bir bakıma öğrencilerin hayal gücünü ve şevklerini kırıyor ve onlara istemediği bir hayatı yaşamaya hükmediyor. Buna en güzel örneklerden biri de Her Çocuk Özeldir filminin ana karakteri olan Ishaar. Ishaar, ailesi, arkadaşları ve öğretmenleri tarafından başarısız olarak görülüyor ama aslında onun özel bir hastalığı olduğu için okumakta zorluk çekiyor ve bu yüzden derslerinde başarılı olamıyor. Ailesi, arkadaşları ve öğretmenleri bu durumu bir türlü anlayamıyor ya da kabullenmek istemedikleri için anlamak istemiyorlar. Ishaar’ın tembel olduğu için derslerde başarısız olduğunu düşünüyorlar. Ailesi ve öğretmenleri çocuğun özel durumunu anlayamadıkları için de ona olması gerekenden fazla baskı uyguluyor ve en sonunda çocuğun şevkini kırmayı başarıyorlar. Ailelerin ve öğretmenlerin birçoğu aynı hataya düşüyor. Çocuklarının asıl yeteneklerini ve becerilerini anlayamıyorlar ve kendilerinin önemli diye adlandırdıkları derslerde çocukları başarısız olunca sadece o derste değil ama genel olarak hayatta başarısız olacağını düşünüyorlar. Durum böyle olunca, ürettikleri çözüm kendi hayatlarında yaptıkları ve başarılı oldukları çalışma yöntemlerini ve yeteneklerini çocukların hayatlarına aşılamak oluyor. Bunu yaparken aynı zamanda kendi kavuşamadıkları hayallerini çocuklarının kavuşması için elinden geleni yapıyorlar ama düşünmedikleri bir şey var. O çocuklar onların hayallerini yaşamak istemiyor. Aileler ve öğretmenler çocuklara kendi yöntemlerini, yeteneklerini ve hayallerini aşılayınca çocukların şevkleri kırılıyor, onların hayalleri yıkılıyor ve aynı zamanda hayal güçleri yok oluyor. Bunlar sadece çocukları bitirmiyor, çocuklarla beraber hem eğitim sistemimizi hem de yavaş yavaş
mi bir insan? Bu şartları yerin yüzünde sadece ben sağlıyorum. Kibir yaptığımı düşünmeyin! Sadece biliyorum ki yalnızlığı hakkıyla anlatabilmek için benim gibi olmak zorundasınız. Hiç yaşamadığınızı, hiç sevmediğinizi anlamak, bilmek ilk şartı yalnızlıktan bahsetmenin. Ben yaşamadım. Aksini ispat edebilir misiniz? Okura ikinci tekil şahısla seslenen bir yazar yetersizdir. Aklıma yazdıklarıyla girememenin verdiği kompleksle, aynı etkiyi konuşarak oluşturmaya çalışır. Zamandan bağımsız romanların hepsini unutup hakkında tek bir fikrinin bile olmadığı konularda ahkâm kesmeye başlar. Aşağıladığımı düşünmeyin! Herkes onunla aynı durumda. Sadece herkesin benim üstünlüğümü kabul etmesini istiyorum. En azından bu konuda... Korkmayın yetersizliğinizle yüzleşmekten. Yazamıyorsunuz çoğu zaman. Yazdığınız zamanlarda da çok somut kalıyor gerçek dünya için. Olmadı deyip silemiyorsunuz o kadar emeği yok saymaya korkup. Yetersiz yazılar çıkıyor sonra ortaya. Yalnızlıktan bahsettiğiniz yazılar hem yalnızlığı hakkıyla anlatamıyor hem de kendileri yalnız kalıyorlar. Bırakın sadece ben yazayım bu konuda. Gerçekten yaşayan sadece bensem, yazan da sadece ben olmalıyım. Kolay değil bu köprülerden geçip de ödüllendirilmeyeceğinin bilinciyle yaşamak. Merak etmeyin ekmeğinizde değil gözüm! Sadece başını kaybetmesine ramak kalmış insanları kurtarmak istiyorum bana dönüşmeden önce. Yazdıklarımdan daha iyi olduğumu mu düşünüyorsunuz? Bir de söylediklerimi okuyun. Eleştirdiğim şekilde ikinci tekil şahısla yazıyorum evet! Ben hak edenim sonuçta... ‘Kendi içine kapanan hikâye’ ne demek açıklamıyor koca kitap boyunca vaad ettiği gibi. Oysa ben ne söylüyorsam yapıyorum. Sarmalıyorum sizi kendi yalnızlığımla. Devamını siz de getirmeyin, yarım kalsın diye. Yarım kalırsa diğerleri yaşadığında ilk olur çünkü. Yarım kalırsa korkarlar belki devamını getirmekten diğerleri. Diğer yazarların yapamadığını yapacağım ben! Sizi kendimi koruyamadıklarımdan koruyacağım... Herkes yalnız, siz daha az yalnız olacaksınız! Olmak zorundasınız yoksa en büyük ölümleri yaşatıyor yalnızlığınız. Tecrübeme güvenin kibrinizden kurtulup! Bir kez olsun, bir konuda sizden iyi olan birilerinin varlığını kabul edin ve ben dinleyin. Size verebileceğim tek hediye bu ve okuduğunuz hiçbir kitapta bulamayacağınıza eminim. Onur Caymaz bilmez bunları... Şairleri unutun. Yazarları boşverin. Beni dinlemek zorunda olmasanız beni dinlemek zorunda olduğunuzu söylemezdim. Neden size bir şeyler anlatmaya bu kadar hevesli olayım ki hem? Gerçekten kendi sahip olduklarımdan kurtarmaya çalışıyorum sizi. Özleyip söyleyemediğiniz çocukluğunuza geri dönemeyecek olsanız da her an saatlerce yaşlanmanızı engellemeye uğraşıyorum. Okuyun! Herkes Yalnız kitabı aslında gerçekten haklı ama fazlasından kendinizi kurtarmak zorundasınız. Bana dönüşüyorsunuz yoksa zamanla. Şahit oldum, inanın... Başlangıçta elinizdekileri alacaklarını bilmiyordunuz, öğrenince her şeyden fazla koydu o yüzden. Ben gelecekteki acılarınızdan haber veriyorum ki hazırlıklı olun. Hiçbir kitapta bulamayacağınız gelecek saçmalıkları bunlar! Yaşayın çok iyi bir şeymiş gibi... Neden zorladığımı bilmiyorum. Tek bildiğim, zorlamalarımın elime hiçbir şey geçirmediği. Bana sorarsanız vazgeçin. Ha illa zorlayacaksanız, benim durumuma geleceğinizi bilin. Bu kuyularda çok insan öldü. Hâlâ iyi durumdayken bitirin bunu. Medyumluk falan kurtarmaz yaşayanı... UÇMA MEVSİMİ Uçmanın bir mevsimi var mıdır ya da uçmak mevsimlik midir? Çocukluk mevsimidir diyenleri duyar gibiyim hemen. Yoktur diyenlerin daha çok olduğunun da farkındayım. Kuru mantıkçı azınlık ise uçma mevsimi diye bir şey yoktur diyorlar kısık sesleriyle. Onların sesi orada, kendilerinde kalsın. Bize lazım değil hatta kendilerine bile lazım değil. Gereksiz… Ben tüm yaşamı uçma mevsimi, kendini gerçekleştirme mevsimi görenlerdenim. Yüreği uçmaya hazır olsun insanın, yeter. İnsan; zamana güzellik katabilir, tüm mevsimleri güzel yaşayabilir. Kendini iyi edebilir. Kaan Murat Yanık, “Uçurtma Mevsimi” adlı kitabı ile beni uçma mevsimlerime götürdü. Özelikle de “Kırmızı” adlı öyküdeki “… uyursak geçmez belki ama uçurtma uçurursak kesin geçer, dedi kız. Doğuya doğru koşmaya başladılar; bir uçurtmanın kuyruğuna takılıp yükseldiler, yükseldiler. Uçurtma mevsimi gelmişti…”(Yanık 14) cümleleri ile. Bu cümleler yaşama sevincimi artırdı, içimde o güzel günleri yeniden kabarttı. O kabarık ve uçarı duygularla okudum kitaptaki birbirinden ilginç öyküleri. “Kırmızı, Kelebek, O Gün Yazdım, Getto, Dekadans” ve diğerlerini. Öykü okumak güzeldir, her biri bir başka dünyanın renklerini, kokularını, acılarını, sevinçlerini, hüzünlerini ve elbette insanlarını taşır. Örneğin “Postî ile Hayatî”yi okurken insan doğasının bir vazgeçilmezi olan söz oyunlarını keşfettim ve hayranlık duygusuna kapıldım. Bu söz oyunları insan zekasının doruk noktasına işaret eder çünkü. Çağları aşıp gelen söz oyunları, insan zekasının pırıltıları değil de nedir? Kolay kolay unutmayız onları. Yeri geldiğinde o sözleri taşı gediğine koyar gibi yerli yerinde kullanırız. O sözün sahibi belli ise ona saygı duyarız, zekâsı karşısında şapka çıkarırız. Sessiz bir alkıştır bu. Böyle birçok farklı duyguyu çağrıştırarak okuttu kendini “Uçurtma Mevsimi”. En çok da uçurtma sözünden ilham olan uçmak sözünü çağrıştırdı. Kitap boyunca içimdeki çocukla uçurtmalar uçurarak dertlerimizi iyileştirmeye çalıştım. Bu dertlerin belki de en büyüğünü, insanoğlu için kaçınılmaz olanını gördüm “Kelebek“in satırlarında dolaşırken. Ölümdü o dert hiç kuşkusuz. Ölüme bile bile gitmek, ölümün soğuk adımlarının sesini duyarak yaşamak kadar azap verici bir şey olmasa gerek. İnsanı saniye saniye öldürür. Dünyadaki son anları acı içinde yaşar insan. İdam mahkûmları böyledir. Öleceği anı bilerek yaşamaya mahkûmdurlar. 10 gün, 5 gün diye geri sayımla yaşarlar. Ona yaşamak denirse tabii ki… Bir de bu beklenmedik bir olayla erkene alınırsa daha yıkıcı bir hâle, tam bir drama döner. Kendimi o kişinin yerine koymayı bile düşünemiyorum, ürperiyorum. Madem ölümden bu kadar uzak durmaya çalışıyorduk peki yaşamımızın hakkını verebiliyor muyduk? Gerçekten insan gibi yaşayabiliyor muyduk yoksa “insanlığından utan” nidaları arasında sürüklenip gidiyor muyduk? “Getto” işte beni bu düşünceye sevk etti, insan olabilmenin ne kadar zor olduğuna. Dünyaya insan olarak gelmek, insan olmaya yetmiyor çünkü. Dünyada o kadar büyük yanlışlıklar yapılıyor ki anlatmakla bitiremedi kimse. Başta kendi yol açtığımız, sessiz kaldığımız yanlışlar, bilerek veya bilmeyerek yaptığımız kötülükler, acımasızca işlenen cinayetler insanı insanlıktan çıkarıyor. O zaman yazarla aynı cümleyi tekrarlıyoruz: “Var olmak yetmiyordu insan olmak için.” (Yanık 133) İnsan olmak, var olmanın, ete kemiğe bürünmenin ötesinde bir yerde duruyor. Elde edilmesi, elde edildikten sonra da korunması zor olan bir şey insanlık… Hepimizin acı serüveni… Yakıcı resmimiz. Öykü okumanın da öykülerin de sonu yok. Yanımızdan akıp gidiyor öykü ırmağı. Biz görsek de görmesek de... Her biri birer mevsim gibidir. Mevsimlik meyveler gibidir. Okuduktan sonra çağrışımları, içimizde açtığı yaralar, gökyüzüne saldığımız uçurtmalar, çocukluk günlerine uçup gitme isteklerimiz kalır geriye. Gidebilsek, gökyüzüne yeniden uçurtmalar salsak, bize iyi gelir, dertlerimiz geçer. İçimizdeki dertler uçurtmalarla gökyüzüne uçar gider. Uçurtmanın ipini salıp hem uçurtmayı hem de dertlerimizi özgür bırakırız. Atarız içimizden masmavi bir gökyüzüne. Ama bunlar öyle kolay olmuyor. İnsan gerçekleri var, insan acıları var. İnsan olmak zor. İnsan olmak; bir mevsimlik değil, bir ömürlük… Uçurtma mevsimi gibi bir gelip bir gitmiyor. Uçurtma veya uçma mevsimi, insanlığın bizi boğduğu zamanlarda kendimizi iyileştirmek için bir tedavi zamanı sadece. Hepsi o kadar. Yazarlar kitapları ile tedavi zamanımıza konuk oluyor, insan olmamızı kolaylaştırabilmek için üzerimize tatlı bir rüzgâr üflüyor. O kadar. O rüzgârla serinleyebilmek ise, insan olmayı başarmamıza, özgürce uçurtma uçurmamıza, bir uçurtmanın kuyruğunu tutup uçmamıza bağlı. Kaynakça Yanık, Kaan Murat. “Uçurtma Mevsimi”. İstanbul: Kapı Yayınları: 2015 Mustafa Enes AYDIN Seray Yalaz Üç Noktada Kalan Hikâyeler Hayat karmakarışık ve biz insanlar bu karmaşanın içinde bireyselliğimizi korumaya çalışıyoruz. Gün geçtikçe daha da zorlaşıyor işimiz… Benliğimizi korumaya ve aynı zamanda yalnız kalmamaya öyle odaklanıyoruz ki yabancılaşıyoruz. Hatta öyle bir zaman geliyor ki yıllardır yaşadığımız yerlerde kayboluyoruz, yıllardır tanıdığımız insanları anlayamıyoruz. Zaman bize öyle bir belirsizlik yaratıyor ki, tamamlanamıyoruz, eksik kalıyoruz. Tıpkı üç nokta gibi… Geçen sene İzmir’de Karşıyaka’nın kitapçılarında dolanırken yeni çıkan kitaplar arasında gördüm Baki Can Ediboğlu’nun Üç Nokta adlı kitabını. Rafta duran o kitabı elime aldığımda ne oldu bilmiyorum ama etkilendim. Daha önce duymadığım genç bir yazarın kitabını okuyabilecek olmanın tatlı bir heyecanı sardı belki de beni. O an o kitabı raflardan alıp okumaya başlamak ve o kitaba anlamını vermek istedim. Ya bu kitabı hayal kırıklığıyla bırakacaktım ya da aldığım bu karardan çok mutlu olacaktım. Şu an, yaklaşık bir yıl sonra, o karardan pişman değilim. Üç Nokta bizden ve hatta benden bir kitap. Çoğu zaman bir kafeye oturup insanları izlerim, hikâyelerini kafamda kurgularım. Neden kahverengi giymiş, neden pantolonunun ütüsü yok ya da neden bakışları durgun? Bu hayatta herkesin bir hikâyesi hatta bazılarının romanları var bence. Herkesin hikâyesinin yazılması mümkün olmasa da, bazılarımızın yaşamlarından kesitler taşıyan şeyler yazılmıştır elbette. Ben de kendimce yapıyordum bunu işte, izleyerek kafamda yazıyordum hikâyeleri. Ediboğlu’nun bu romanı yazarken büyük ihtimal yaptığı bir şeydi bu. Zira kitabında derinlemesine incelediği Cengiz, H. ve Nejat’ı başka türlü böylesine anlatmak mümkün olamaz herhalde. Üç kahramanın hayatın içinde tek başlarına verdikleri savaşı, kendi karakterleriyle boğuşmalarını ve toplumla yüzleşmelerini bizlerdenmiş, aramızdalarmış gibi anlatmış. Kitabın can alıcı iç monologlarıysa durup düşündürtmüştü: “ Gitti, banyoda suretine baktı. Dünyada var olduğu yirmi altıncı senenin ağustosunun bir gününün bir saatinin bir dakikasının birkaç saniyelik zaman dilimindeki suretine baktı. Yaşlanacaktı, yaşlanacaktı ve ölecekti. Bu suret değişecekti ve sadece mazide kendine yer bulacaktı. Belki hiç hatırlamayacaktı bile bu suretini. İnsanın gerçek sureti hangi suretidir diye düşündü. Yirmi altı yaşındaki mi, beş yaşındaki mi, elli beş yaşındaki mi yoksa seksen beş yaşındaki mi? Bunlardan hangisi odur? Hangi ben benim? Neyim ben, ne?” (Ediboğlu 32) Bireysel kavgaları anlattığı kadar toplumu da anlatıyor bu kitap. Zaten birey toplum olmadan kendini bulamaz hale geldi artık. Çevren ne diyorsa sana öyle oluyorsun bir zamandan sonra. Çünkü böylesi kendi kendini keşfetmekten daha kolay bir yol olan etiketlenmeye, fabrikalaşmaya itiyor insanı. Ölüp gittikten sonra da yine toplum veriyor nasıl bir hayat yaşadığının kararını: “ ‘İyi bilirdik’ diye haykırdı herkes. Ses, üç kere tekerrür etti. Cengiz ise hiçbir devinimde bulunmadan öylece hareketsiz kaldı. Bu kadar mı dedi içinden. Bütün bir yaşamın hülasası bu kadar mıydı? Bütün o nefes alışlar… Nihayeti… Üç kere kuru ‘İyi bilirdik’ miydi? “ (Ediboğlu 37) İnsanların onlara verilen hayatı veya kendi kazandıkları hayat tarzını nasıl kullandıklarını ve bu seçimlerle nasıl başa çıktıklarını bilebilir miyiz? Her gece kâbuslarıyla yüzleşen Cengiz gibi insanları, büyük kararlar alıp sonuçlarını bekleyen H. gibi insanları ya da problemlerden kaçmayı başaran ama problemin kendisi olan Nejat gibi insanları tanıyabilir miyiz? Ben deniyorum, insanları tanımayı ve anlamayı. Fakat bu kadar görünen yüz içinde bir de sakladıkları yüzleri var insanların. İnsanların yüzleri her duruma göre her ortama göre değiştikçe insan kendini de değiştiriyor. Toplumun içinde kayboluyor. Nokta oluyor ve kendi dışında herkes ona bir anlam yüklemeye çalışıyor. İşte Ediboğlu da onu diyor belki de. Ben size üç tane üç noktalı kahraman yarattım, hikâyelerini anlattım. Onların anlamlarını yüklemek size kalmış. İster siz de onlardan biri olur hayatınızın sonuna üç nokta koyarsınız, ister onları örnek alır hayatınızı üç noktasız tamamlarsınız. Seçim bizim… MEHMET ALİ KAPLAN ÖZGÜRLÜK KAPISINI ARALAYAN KAHRAMANLAR Bir zamanlar insanlar yapamıyordu her istediklerini. Sevseler bile kavuşamıyorlardı sevdiklerine. Bazıları ise sırf anne-babası yüzünden yaşamak zorunda kalıyordu onların kaderlerini. İşte o zamanlarda özgürlük toplumun büyük bir kısmı için hayali bile imkansız olan bir sözcükten ibaretti. Hatta onu dillendirmek bile ölüm sebebi sayılabilirdi. Malesef ki şu an sahip olduğumuz özgürlük ve istediğin gibi yaşayabilme imkanı sadece şanslı ve zengin insanlara aitti o zamanlarda. Sizleri 2000 küsur sene öncesine götürmeme ne dersiniz? O tarihlerde Roma İmparatorluğu dünyaya hükmediyor, sayısız toprağı işgal edip insanları köleleştiriyordu. Bu köleleştirme politikası o kadar kötüydü ki yüzlerce ailenin çil yavrusu gibi dağılmasına sebep olan ve özgürlük tarihimizi sekteye uğratan kara bir leke. O köleleştirilmiş insanlar yüzlerce yıl aşağılandı ve hor görüldü. Onlar yeri geldi aylarca eziyet gördüler yeri geldi zevk için öldürüldüler. Aralarından iri ve yetenekli olanlar ise savaşmak için zorlandı, en iyi savaşanlara ise “gladyatör” adı takıldı. Aslında amaç bu isimle onları yüceltmek veya gurulandırmak değil aksine “Gladyatör Savaşları” adı altında hem zengin ve varlıklı insanlara eğlence sunmak hem de gladyatörleri vahşi birer hayvanmış gibi aşağılamaktı. Bu gladyatörler çok mu istiyordu başkalarının eğlencesi olmayı veya karşısındakilerle ölümüne savaşmayı? Elbette hayır! Onlar sadece yaşamlarını sürdürmek istiyor ama bunun için de karşılarına çıkan rakipleriyle ‘Gladyatör’ ismine yakışır bir şekilde savaşmak zorunda kalıyorlardı. Savaşmak için çıktıkları arenalar dışında ise birbirlerini kardeş gibi gören ve kardeşleri için ellerinden geleni yapabilecek gururlu insanlardı o gladyatörler. Sadece Roma İmparatorluğu’nun boyundurluğu tarafından değil, belki de tarihin başlangıcından bir kaç yüzyıl öncesine kadar onlarca devlet ve imparatorluk tarafından binlerce birbirini kardeş gibi seven köle ve gladyatörler zevk için öldürülürdü. Ta ki içlerinden bazıları ölümüne de olsa bu duruma dur diyene, özgürlükleri için isyan edene kadar. Aslında “isyan” olumsuz bir kelime gibi algılanmasına karşın “özgürlük uğruna isyan” şeklinde kullanıldığında ise gelmiş geçmiş en güzel ve uğruna ölünebilecek bir gaye oluveriyor. Malesef ki bu isyanların belki de hepsi başarısızlıkla sonuçlandı ama içlerinden cesur ve yetenekli olan birçok savaşçının ismi tarihe altın harflerle kazındı. Hatta onların isyanları günümüz için özgürlük kapısını araladı bile diyebiliriz. Bir düşünsenize doğumunuzdan itibaren başka bir insanın malı ile eşdeğer olduğunuzu ve o kişinin istediği an seni öldürmeye hakkı olduğunu. Hayal etmesi bile korkutucu olan bu durumun bir zamanlar gerçeğin ta kendisi olması, bize o zamanlarda özgürlük için savaşmış olan kahramanlara minnet duymamıza sebep oluyor. Bu minnet duygusu ise birçok yapıta ilham kaynağı olmuş ve bu yapıtlar en çok beğenilen, el üstünde tutlan şaheserler olma özelliğini hâlâ koruyor. Size “Starz” kanalı tarafından çekilip yayınlanılan ve en beğenilen dizilerden biri olan “Spartacus” örnek versem sanırım ne demeye çalıştığımı rahatça anlarsınız. Örneğimin ardından bana hiçbir kimsenin “Spartacus de kim?” sorusunu yöneltmeyeceğinden adım gibi eminim; çünkü sadece bu isim üzerine onlarca kitap, bir film ve de bir dizi çekildi ki o isme aşina olmayan kalmadı desek yalan olmaz. Peki neden yapılmış bunca şey Spartacus uğruna? Spartacus’un farkı ne diğerlerinden? Aslında Spartacus de sıradan bir köleydi ama onu diğerlerinden farklı kılan ise bağımsızlık kulvarında tutkuyla koşmasıydı. Sadece kendisinin değil tüm köle kardeşlerinin hürriyetini görmek onun yegane gayesiydi. Başarılı olamamasına karşın gerçekleştirdiği mücadele birçok esere ilham olduğu gibi hâlâ kalplerimiz onun adıyla geleceğe umutla bakıyor. Kısacası o ve arkadaşlarının isyanı; eşi benzeri görülmemiş karanlık bir geceyi tamamen ışığa kavuşturamasa da en azından şafak vakti kızılığıyla aydınlığa giden yolu açan, dünya tarihine yeni bir yön veren tam bir ölüm koşusu. KAYNAKÇA: https://pixabay.com/tr/spartacus-heykel-panjuru-495401/ http://sinematime.com/wp-content/uploads/2014/01/spartacus-1-sezon.jpg MANTIĞI ÖN PLANA ÇIKARAN KİTAP Ceren Melisa Arnaz Tanrıya Karşı Söylev, Marquis de Sade tarafından yazılmıştır. Ateizmin savunucusu olan Sade, oldukça açık bir dille tanrının sadece bir hayal ürünü olduğunu iddia ediyor. Bölümlere ayrılmış bu deneme de soru cevap şeklinde çok güzel açıklamalar yer alıyor. Felsefi konulara olan ilgimi bu kitapla pekiştirmiş oldum. Ateizm konusunu 2 senedir araştırıyordum ama bazı konularda kafamda soru işaretleri vardı ve bu kitap sayesinde sorularımı cevaplandırabildim. Tanrı, din, ruh, cennet ve cehenneme dair düşündüğü her şeyi tüm açıklığıyla anlatmıştır. Meydan okurmuşçasına yazılan bu deneme mantığa öylesine uyuyor ki katılmamak elde değil. Okurken durup düşündürüyor ve akla mantığa dayanmayan hiçbir şey barındırmıyor bence. Düşüncelerime oldukça uyan bir kitap. Aslında uymayan birkaç düşünce olmasına rağmen Sade öyle mantıklı açıklamalar yapmış ki aydınlandığımı hissettim. Alışılmış şeyleri alışılmamış şekilde dile getirmesine rağmen yeterli bilgi ve düşünceye sahip bir yazar olduğunu düşünüyorum. Her şeyin içinde felsefe ve bilim olduğunu düşünmesi ve kitaba bunu oldukça doğru şekilde aktarması okuyucuyu kitaba bağlıyor. Kitaptaki “Doğa Kendi Kendine Yeter” bölümü en çok dikkatimi çeken kısım olabilir. Genelde “Dünya nasıl yaratıldı?” sorusu herkesi şüpheye düşürür ama bilim bunu çözebilmektedir yani var olan her şeyi tanrıya bağlamak anlamsızdır. Araştırmak, incelemek gibi şeyler insanoğlunu zahmete soktuğu için insanlar bunu tanrıya dayandırarak öyle bir duruma geliyorlar ki ona tapacak kadar körleşiyorlar. Beni etkileyen en derin konu bu olabilir. Bilim ve fizik tanrının yarattığı sanılan her şeyi açıklayabilir çünkü. Bu kitap da bunu en iyi şekilde savunuyor. Tanrının var olması ve ya olmaması tartışmaya oldukça açık bir konudur. Yazar da başkasıyla tartışır gibi yazdığı bu kitabı mantığa dayalı şekilde açıklığa kavuşturmuştur bana göre. Bence tanrı, din ve bunlara bağlı diğer konular yüzyıllardır süregelen kulaktan dolma söylentilerden ibaret. Birçok insana göre bu durum hayatı kolaylaştırıyor ama yazara göre tanrı hayatı daha da karmaşıklaştırıyor. Yazara katılıyorum çünkü insan hayatını bir şeylere körü körüne bağlı olmadan yaşamalı. Çünkü bir şeye bağlı olarak yaşamak özgürlüğü kısıtlayıp yıkmakta zorlanılan kurallar ve duvarlar örüyor. Ki bu da yine söylenti olan cennet ve cehennem inanışına bağlı. İnsanlar, iyi şeyler yaptıklarında cennete, kötü şeyler yaptıklarında ise cehenneme gideceklerine inandırılmışlar. Yani özgürlükleri kısıtlı, yapmak istedikleri şeyleri korkudan yapamayan bireyler olmuşlardır. Bu konuya fazlasıyla kafa yorduğum için yazarın değindiği şeyler bana öyle mantıklı geldi ki, yazar düşüncelerime tercüman olmuş gibi hissediyorum. Fakat yazarın sert ve aşağılayıcı dili kendini tam olarak ifade etmesini engellemiş olabilir bazı okuyucular için. Kitabı saçma bulan okuyucuları bulmak oldukça mümkün. Günümüzde bile düşünce özgürlüğü kısıtlı olduğu için yazara katılmayan hatta ayıplayan, küçümseyen birçok kişi bulabiliriz. Bunun sebebi ise yazarın nefretini kusmasıdır. Hâlbuki söylediği şeyler çok mantıklı ama kullandığı sert dil bunun önüne geçebilir bazı okuyucular için. Sonuç olarak, tanrıyla ilgili soru işaretlerini oldukça mantıklı açıklamalar yaparak cevaplandırabilen bir kitap olduğunu düşünüyorum. Sert dili dışında oldukça iyi bir anlatıma sahip olan Marquis de Sade tanrı olgusunu ve buna bağlı diğer tüm olguları hayal gücüne bağlayıp olmadığını savunuyor ve bunu akla dayandırabileceğimiz bir şekilde anlatıyor. Böylece bu kitabın okunabilirliğini arttırıyor. Geçmişe göre bugün anlaşılabilirliği daha da fazla olan bu kitap bazı yargıları yıkmak için de geçerli nedenlere sahip. Herkesin ulu orta konuşmaktan kaçındığı bir konu ve bu konuyu konuşmaktan asla kaçınmayan ve korkmayan bir yazarın buluştuğu nokta bu kitap. BEN VE KENDİM Küçüklerin hep büyümek istemesi, oyunlarında bile büyüklere özenmesi nedendir? Büyükleri onların gözünde bu kadar özel yapan ne? Daha özgür olduklarını düşünmek mi? Kendi çocukluğumu hatırlıyorum da, hep “Büyüdüğümde böyle olmayacak, annem- babam bana kendi istediklerini yaptıramayacak!” derdim. Çoğu zaman onların söylediklerinin değil kendi istediklerimin olması için baskı yapardım. Sorsanız “Şimdi çocuk olmak vardı…” diyebilirim ama o zamanlarda büyümek için sabırsızlanıyordum. Sabırsızlığımın sebebi aslında çok basitti: Büyüdüğümde hayatımın kontrolünün benim elimde olacağını, birçok yönden daha özgür olacağımı düşünmek… Öyle de oldu aslında; ama tamamen mutlu sona ulaşamadım, çünkü insanların hiçbir zaman o yüce ve sınır tanımayan özgürlüğe ulaşamayacağını öğrendim. Sonuçta biz tamamen durgun bir ortamda, hiçbir etki altında kalmadan büyümedik. Varoluşumuzun ilk anından itibaren hep etki altında yaşadık. Davranışlarımızda, düşünce şeklimizde, kişiliğimizde bile toplumsal değerlerin yansımaları var. En basiti inançlarımız bize öğretilen, dayatılan şeyler değil mi? Hadi manevi sınırlarımızı geçelim, fiziksel sınırlara ne demeli? Artık benim aklımda farklı bir özgürlük oluşuyor; mümkün olan en üst özgürlük. Kendi seçimlerimizi bağımsız bir şekilde gerçekleştirebilmek, kendi düşünce yapımızı oluşturabilmek… Bu aklıma Jorge Bucay’in kendine bağımlılık sözünü getiriyor. Peki, bu kendine bağımlılığın benim için anlamı ne? Zor bir durumda kaldığımda bunu hep içime atarım. Sorunlarımla her zaman bir başıma mücadele ederim. Sıkıntılarımdan dolayı üzülen de, kurtulmak için çaba gösteren de ben olurum. Sonuçta bu zor durumlardan her zaman kendi kendimi kurtarırım; bir şekilde kendime yeterim. Şimdi de ne zaman bir zorlukla karşılaşsam kendi kendime “Ne olurdu şimdi bir başkası gelip beni kurtarsa da bir kere olsun kendi kahramanım olmak zorunda kalmasam.” dediğim oluyor. İşte kendine bağımlılık bu… Beni ilgilendiren konularda önünde sonunda her şeyin bana kalması, istesem de istemesem de kendi kendime yetmem. Yorucu ama güzel bir şey insanın kendine yetmesi… Ne yaparsa yapsın hep aynı noktaya, yani kendine dönmesi. Başkalarının düşüncelerine ya da varlığına bağlı olmadan, kendi doğrularına göre yaşaması… Kendi içine bakmak yerine cevabı başkalarında arayanları yani başkalarının kurallarına göre yaşayanları düşünüyorum… Onlar sahiden de bir kişi mi? Sadece bir insan olmaktan daha ileri gidebiliyorlar mı; kendileri olmayı başarabiliyorlar mı? İnsan her şeyden önce kendini tanımalı bence. Eğer kendimizi kurban olarak görürsek ve her şeyin kontrolümüz dışında bir kasırga olduğuna inanırsak, kendimize büyük bir haksızlık yapmış olacağımızı düşünüyorum. Elbette, bizim dışımızda gelişen, üstünde zerre kadar kontrolümüz olmayan şeyler var ve her zaman da olacak. Bu tür durumlarda biz de elimizi taşın altına koymaya her zaman hazır olmalıyız. Bizi ilgilendiren şeyleri elimizden geldiği kadar öğrenmeli, anlamalı ve bunu yapmaya kendimizi tanıyarak başlamalıyız. Aksi takdirde hep başkalarına bağımlı bireyler oluruz. Nasıl mı? Eski komşularımız Şengül teyze ile eşi Nusret amcayı hala hatırlıyorum… Nusret amca işten gelirken beş dakika bile gecikse karısı pencerede onun gelmesini beklerdi. Eve geldiğinde ise yemeği, yatağı, kıyafetleri, her şeyi hazır olurdu. Eşiyle beraber oldukça mutlu gözüküyorlardı. Bir gün okuldan döndüğümde Şengül teyzenin Nusret amcayı terk ettiğini öğrendim. Ancak annem ve komşularımız Şengül teyzenin gitmesinden çok kocasına üzülüyorlardı. Nusret amcanın içine kapanması, evden çıkmaması ve tüm bunların ardından işten atılması olanları anlamamı sağladı. Onun için hayat adeta durmuştu ve eşine kavuşacağı günün özlemiyle yaşamaya başlamıştı. Artık her anını onun geri gelmesini bekleyerek geçiriyordu. Ayrılan eşlerin ya da sevgililerin ardından “Onsuz yaşayamam!” diye gözyaşı dökülmesi… Durum, karşı tarafı yeniden kazanmak için baskılar, acındırmalar en son korkutmalara doğru gider. Bence bunun adı sevgi değil, bir başkasına ihtiyaç duyma, bağımlı kalmadır. Sevgi karşındakini bağımsız bıraktığın sürece vardır, diğeri ise sadece ihtiyaçtır. Tabii bir de kendini keşfetmeden, başka kişileri keşfe çıkanlar var. Her zaman ironik bulmuşumdur bu durumları… Daha soruyu bilmeden, her yanıtın bizi doğru cevaba götüreceğini düşünmeye benzetiyorum bunu… Kendi içimde yaşadığım bir soruna da benzeyen durum bu aslında: “Ben daha kendi duygularımı kavrayamamışım, başkalarına nasıl yardımcı olabilirim?”. Demek istediğim: insan kendini tanımadan, bilmeden, sevmeden bunları başka birisi için nasıl yapabilir? Yapsa da gerçekten işe yarar mı? Henüz kendini sevmeyi, benimsemeyi öğrenmemiş birinden; çevresine sevgi ve anlayışla bakmasını bekleyebilir miyiz? Bana sorarsanız her şey kendi içimizde başlıyor ve her şeyin cevabı tıpkı sorunun kendisi gibi içimizde saklı... Kendi içine dönmenin, kendini tanımanın kaçınılmaz sonucu kendine bağımlılık. Sonuçta hepimiz bir bakıma tek başınayız. Arkamızı yaslayabileceğimiz, orda olacağına her zaman güvenebileceğimiz bir taş varsa o da kendimizden başkası değil. İşte bu yüzden başkalarının düşüncelerine değil, kendi içimize bakmalıyız; kendi düşüncelerimizden yola çıkmalı, önce kendimizi mutlu etmeye çalışmalıyız. Biz mutlu olmalıyız ki çevremize de mutluluk yayabilelim. Bir yandan da bu şekilde özgürleşiyoruz. Her istediğimizi yaparak değil, bir bakıma istemediğimizi yapmayarak. Yani elimizdeki olasılıkları başkaları değil, kendimiz seçerek. Yapabileceklerimiz arasından kendimiz için en doğru olanı seçerek… İngilizceden çarpık bir çeviriyle “I am my own person” yani “Ben kendi şahsımım”. Kısacası bu benim hayatım ve ben kendi kurallarıma göre yaşarım. Hüseyin Yenilmez Hayatın Cilvesi Hayatta neredeyse her şeyin bir zıttı var. Gece ve gündüz gibi… Doğru ve yanlış gibi… Daha çok hayatımız sanki zıtlıklar silsilesi üzerine kurulmuş gibi. Aslında zıt gibi görünse de bu mükemmel uyumun farkında olmadan hayatımıza devam ediyoruz. Her gün hayatta başımıza birçok olay geliyor. İyisiyle kötüsüyle yaşıyoruz hepimiz bu hayatı. Bazılarımız daha çok zorluklar çekiyor, bazılarımız daha rahat bir yaşam sürüyor. Başımıza gelen iyi ve kötü şeylerin birçok farklı sebebi olabiliyor: verdiğimiz kararlar, başımıza gelen talihsizlikler, karşılaştığımız iyi veya kötü insanlar… Bu sebeplerin her birisi insanın kendisiyle alakalı olmadığı için bazen başına gelen talihsiz olaylara müdahale edemiyor. Verdiğimiz bir karar doğrultusunda farkında olmadan tüm hayatımıza doğrusuyla yanlışıyla yön veriyoruz belki de. Bazen şartlar öyle denk gelir ki verdiğiniz bir kötü karar tüm hayatınızı etkileyebilecek bir karar haline gelir. Bir işe başladığınızı ve bir ortakla çalıştığınızı düşünün. Bu ortağınız eğer çok kötü kalpli biriyse sizin o ortaklıktan pay almamanız için belki elinden geleni yapacaktır. Size her alanda zorluk çıkaracak ve bırakıp gitmeniz için her şeyi yapacaktır ki uğruna çalıştığınız ve başarılı olduğunuz her şey ona kalsın. Eğer siz çalıştığınız şeyleri korumak için savaşmayacak karakterde biriyseniz sonucunu düşünmeden çekip gidebilirsiniz orada ve bundan sonra ne yapacağınız hakkında bir fikriniz dahi yokken kendinizi kapının önünde bulabilirsiniz. Belki günlerce hatta belki aylarca bir daha iş bulamayacaksınız ve durumunuz kötüye gidecek, evlenmek istediğiniz kişi sizinle bu durumdan dolayı evlenmekten vazgeçecek ve daha olabilecek bir sürü felaket senaryosu bunu takip edecek. Verdiğiniz tek bir ortaklık kararı belki hayatınızın ileriki 5 veya 10 yılında yaşayacağınız her şeyi değiştirmiş ve hatta mahvetmiş olacak böylece. Sizin elinizden de bir şey gelmeyecek. Bazen de durum bunun tam tersi olur. Her şey çok kötü giderken verdiğiniz bir karar veya tanıştığınız tek bir kişi sizin için her şeye sıfırdan başlamak anlamına gelebilir. Düştüğünüz yerde sizi görüp elinizden tutup kaldırabilir birisi. Genelde bu tam da artık size kimsenin yardım edemeyeceğini düşünmeye başladığınızda gerçekleşir. Bu da hayatın bir başka cilvesi aslında, tam da her şey bitti derken şansınız dönüverir. İşten çıktığınız senaryoda mesela, sizde cevher gören bir işveren sizi müşkül durumunuzdan kurtarmak için size iş verebilir. Siz orada bir süre çalıştıktan sonra ne kadar başarılı bir insan olduğunuzu gördüğünde sizi terfi ettirebilir. Belki de o şirket sizin başarılı bir iş adamı veya iş kadını olarak ün kazanacağınız şirket olacaktır, kim bilir. Hatta belki öncesinde yapmayı düşündüğünüz ama evleneceğiniz kişinin sizden vazgeçmesi üzerine gerçekleşmeyen evlilikten sizi çok daha fazla mutlu edecek bir evlilik de yapabilirsiniz. Burada da tek bir insanla tanışmanız tüm hayat hikâyenizin baştan yazılmasına sebep olacaktır, belki de eskisinden çok daha güzel bir hayat yazılacaktır sizin için. Bahsettiğim örneklerdeki gibi bazen insan kendi dışında gelişen ve hayatına etki eden durumlar yüzünden kendi başına geleceklere müdahale edemiyor, eli kolu bağlı kalıyor. Tıpkı 12 Yıllık Esaret’te verdiği bir kötü karar sonucunda yanlış insanlarla yanlış yerde bulunan Solomon Northup’un başına gelen talihsizliklere müdahale edememesi gibi. O kötü niyetli insanlarla karşılaştığı için hayatının çok büyük bir kısmını hak etmediği muamelelere göz yumarak geçirmek zorunda kalmıştı, ta ki şansı karşısına ona yardımcı olmaya çalışacak iyi insanlar çıkarana dek. Çünkü bazen doğru kararları verdiğinizi düşünseniz de etrafınızda bulunan kötü insanlar sizin o doğru kararlarınızın yanlışa dönmesi için ellerinden gelen her şeyi yaparlar. Belki sizin kötülüğünüz için, belki kendi iyilikleri için orasını bilemiyorum. Onun için bence bu hayatta en önemli şeylerden birisi iyi niyetli insanlarla karşılaşmaktır. Çünkü iyi niyetli insanlar size bilerek ve isteyerek zarar vermeyecekleri gibi, siz zarar gördüğünüzde size yardım etmek için ellerinden geleni yapacaklardır. Hayatta hep iyi insanlarla karşılaşmak dileğiyle. ÇIKMA DIŞARI Saat 17.13…Altımda Telekom… Üstümde yıldızlar… Sol kulağımda öldürme hakkı… Sağ ile duydum, BMW çiğniyor arnavut kaldırımları. Bira aldım yeni. Dışı da, içi de beni yakar. Sana n’oluyor! Bugün ellerim üşümüyor. Kenardayım, Kordon’da. Deniz ve mehtap beni sormuyor. Kalktım gün aydındı, buraya vardığım tam şu anda ise karardı. Yalnızım. Biramın son damlası kadar yalnızım. Bir tuhaf hisler dolaşıyor içimde, nasıl anlatsam ki? Şey gibi bu… Bit gibi… İçimi kemiriyor, besleniyor, doyuyor gibi oluyorken “ Kâinat ne de büyük ve ben küçüğüm.” diyor. Kâinata ulaşmak hatta onu geçmek istiyor. Ceketime, gömleğime, postallarıma sığmıyormuşum gibi bir de kâinata sığamıyorum şimdi. Koyu kahverengiyim bugün. Bordoyum, koyu maviyim. Tırnak araları siyah, yer yer gri; teni ise yağdan, kıldan, saçtan, isten, pisten doğmuş ürkek bir canavarım bugün. Bu canavar çeyrek şarjlık şarkı dinlemiş; bitliğini, bitkinliğini külfet bilmiş ve son sigarasını yokuş ile ev arasındaki çıkışa saklamış bugün. İnsan insandan, hayvan hayvandan, canavar da canavardan doğar. Bunu mırıldanıyorum, kulaklığı söküp iç cebime koyarken. Duş alınmalı, yemek yenmeli, berberde tıraş olunup sağlıklı bir şekilde uyunmalı. Bunlar biti öldürecek ama berber kapalı. Berberler kapalı. “ Hadi bit yine iyisin. Yarına kadar güzelce doyur karnını. Söz, öldüğünde bir yazı yazacağım. Öldüğünde bit, bir anıt ya da bir hayratla seni ebedi kılacağım.” Saat 22.16… Yürüyorum bilumum beşerin arasında. Buralarda insanlar ve hayvanlar, tebeşirin tahtada çıkarttığı o gıcık sesle ürperen tüyler gibi. Sanki herkes duvar kenarlarını kemiriyor. Kimse durmak bilmiyor. Saadet ağırdan yol alıyor. Tıpkı çiçeklerim gibi gözlerimi terk ediyor. Ah benim yeşil çiçeklerim… Ah benim gri çiçeklerim… Ah benim bordo ve hatta fosforlu turuncu çiçeklerim… Saat 22.39… Kartal var üstümde… Evire çevire fare yiyor. O kartal var ya o kartal… O da ölecek bir gün. Bunu düşünmeden edemiyor. Bu nedenle fareler kafaları kadar mutlu, kartallar ise kanatları kadar özgür. Peki, insan bu hikâyenin neresinde? Saçmalama! İnsan o kadar asil değil ki kartal olsun ya da fare. İnsan bu hikâyenin korkusunda… Ya da dur bir saniye! İnsan bu hikâyede yok! Saat 23.11… Bir yere gidiyorum. Saat 23.14… Geldim. Kendimden neffffrret ediyorum. Üzerinize afiyet güzeldir yazmam. Şimdi bu yazıyı kirletmiş gibi hissediyorum. Tiksiniyorum. Şiir yazmaya karar veriyorum “ Lüks değil hayatım./ Muzaffer olamadım./ Seviyorum kendimi./ Ve âcizane seviliyorum./ Çok güzel sevilmek./ Lakin bana özgü ve daha güzel olan sevmek…/ Aczimi insanların gözünde seyretmek…/ Aynalara tükürmeyi biliyorum./ Ben, yakışıklı yaşıyorum.” Garip bir şiir oldu. Şiir de denemez ama güzel geldi kulağıma. Saat 00.17… Zaman beni beklemezse ben de onu beklemem. Yatıyorum… Saat 1.17… Uyanıyorum. Uzun sürmüş bir günün akşamında kendi varoluşumu düşünüyorum. Dünün aynısı olan yarınımı kurguluyorum. Yarın da özgür olacağımı düşünmek beni ürkütüyor. Özgür olduğum her günüm dünüme benziyor. Sartre Baba boşuna dememiş: “ İnsanoğlu özgürlüğe yazgılıdır; çünkü bir kere dünyaya atıldıktan sonra yaptığı her şeyden sorumludur.” (Sartre, 2009) diye. Yerde duran Bulantı’yı elime alıyorum. Sayfalarını hızlıca çevirip göz gezdiriyorum. Ekşi bir koku yayılıyor odaya. Sonra o ekşilik bütün dünyayı sarartıyor. Başım zonkluyor. Ya beynim geniş ya kafatasım dar… Hapsoldum kulak, burun, boğazda; ölesim var. Zaten sinüzit kardeş şehrin ana hatlarını alnıma nakşetmeye meyletmiş. Mide torbam büzüşük kayısı, sanırsın asitten çürük yarısı. Çenem çok ağır… Konuşmuyorum da zaten. Çenem kopsun emi! Çekeyim dişlerimi… Saat 6.30… Hava ağardı ağaracak… Balkona çıkıyorum. Dışarıyı seyre dalıyorum. Nasıl memlekettir burası? Ne çok kavram var, ne çok ad… Ne çıkılmaz bir furya. Ben uyuyorken neler olmuş dünyaya? Egzistansiyalist birtakım buhranlarla yeni bir güne hazırlanırken son olarak şunlar dökülüyor dudaklarımdan: “ Pamuk şeker gibi bu medeniyet, onun ifade ettiği her şey gibi… Para gibi… Mal gibi… Gökdelenler kadar anlamsız değerler taşıyor. Yeter! Elim üşüdü. Dışarı çıkma çünkü dünya var dışarıda. Ben içeri geçiyorum çünkü midem BULANIYOR. Sami Uğur Berksun/ 21300935 KAYNAKÇA Sartre, J.-P. (2009). Varlık ve Hiçlik Fenomenolojik Ontoloji Denemesi. İstanbul: İthaki Yayınları. İSTİKAMET FRANSA! Bir İngilizce sınavında dönemimdeki en iyi puanı almamla başlıyor Fransa yolculuğum. Daha küçüğüm, 13 yaşındayım; yurt dışına çıkmayı bırak henüz şehir dışına bile çıkmamışım ailem olmadan. O kadar şaşırıyorum ki kazandığıma, başlarda idrak edemiyorum. Sevinci sonradan geliyor tabii. Hemen aileme haber veriyorum. Onlar da mutlu besbelli fakat biraz da tedirginler. Tek başıma başka bir ülkeye gönderecekler beni. Aslında tam olarak tek başıma değilim, benim haricimde beş öğrenci ve iki tane de öğretmen olacak yanımda. Ama kendileri olmayacaklar ya, onları çok endişelendiriyor bu durum. Ben de bunu hissediyorum fakat heyecanımdan yerimde duramıyorum, o yüzden bunun üzerine pek fazla düşünemiyorum. Yolculuktan önceki gece gözüme uyku girmiyor. Kendimi hayallere kaptırıyorum, yolculukta neler yaşayabileceğimle ilgili çeşitli senaryolar yazıyorum kafamdan. Uzun bir uçak yolculuğundan sonra Paris’e iniyoruz, indikten sonra bir arabayla küçük bir şehire geçiyoruz: Chalons en Champagne. Comenius Projesi kapsamında bu projeye katılmış Fransa’daki okul bu şehirde çünkü. Biz otelde kalıyoruz, fakat diğer ülkelerden gelen öğrenciler Fransız öğrencilerin evinde kalıyor. Dönüp bakınca keşke biz de evde kalsaymışız diyorum. Hem diğerleriyle kaynaşmamız daha kolay olurdu. Açıkçası bu nedenden ötürü kendimi biraz dışlanmış hissetmiştim o zamanlar. Fransa’ya vardığımızdan sonraki gün biz ve otelde kalan öğretmenler birlikte okula gittik. Okul bir liseydi, zaten küçük olan Konya’daki ortaokulumdan kat be kat daha büyüktü. Oradaki öğrencilerin hepsi filmlerde gördüğüm gibiydi. Havalı, iyi giyinen tipler. Hepsi de benden o kadar büyük gözüküyordu ki kendimi küçücük hissetmekten alıkoyamadım. Kendi okulumda en büyüklerden biri olan ben, burada miniciktim. Benim aklımdan böyle düşünceler geçerken başka bir ülkeden gelmiş iki kızla tanıştık, onlarla konuştuk. Onlarla konuştuktan sonra bu proje kapsamında okula gelmiş olan öğretmen ve öğrencilerle buluştuk ve okulu gezmeye başladık. Okul o kadar büyüktü ki sanki koca bir şehirdeki tüm öğrenciler için tasarlanmıştı. Biz tüm gün okulu gezdik, çok ilginçtir ki ders yapılan bir sınıfa girmeyi bırakın, biz ders yapılan bir sınıf bile görmedik. Fakat enstrüman odasında bateri çalan bir çocuk, boş zamanlar için tasarlanmış bir eğlence odasında langırt, dart oynayan öğrenciler gördük. Kendimi o zamanlar “Allah Allah, Türkiye’de de mi lise ortamı böyle olacak?” diye düşünmekten alıkoyamamıştım. Tabii bu düşüncemde ne kadar yanıldığımı iki sene sonra birinci elden tanıklık ederek anlayacaktım ya, neyse. Bu şehirde iki gün kadar gezdikten sonra Paris’e, aşıkların şehrine gittik. Son gecemize Paris’in altını üstüne getirdik. Paris’teki son akşamımızda Champs-Elysees isimli ünlü caddeyi gezdik. Öğretmenlerimizin bizim tek başımıza gezmemize izin vermeleri bizi çok iyi hissettirmişti. Özellikle ben, hiç tanımadığım bu şehirde bir caddede tek başıma gezdim diye her şeyi yapabileceğime inanmaya bile başlamıştım. Hele birkaç mağazada alışveriş yaptıktan sonra, nasıl da her şeyi kendi başıma halledebiliyorum, diye düşündüm. Tabii elimdeki paranın ailemden geldiğini saymazsak. O anda o kadar özgürdüm ki istediğim her şeyi yapabilirdim, bunun için kimsenin iznine ya da yardımına gerek duymazdım. Tabii bunlar o anın getirdiği küçük bir yanılsamaydı sadece. Çünkü ne yazık ki o gün içimizde aynı zamanda bu güzel şehirden ayrılacaktık ve benim bırakın bu ülkeden ayrılmayı bu caddeden otele gitmek için bile öğretmenlerimde ihtiyacım vardı. Ertesi gün öğlene doğru Paris’ten bindiğimiz uçakla başlayan geri dönüş yolumuz, akşama doğru Konya’ya inen uçağımızla son buldu. Ailelerimizi görmenin sevinci biraz da olsun Fransa yolculuğumuzun bitmesi üzüntüsünü gidermişti. Fransa’dan bize kalan ise aldığımız hediyelik eşyalar ve yaşadığımız anlardı. Mehmet Bi Turk101- 1 21601702 SEBEP: HİÇBİR ŞEY Düşünmek bildiğim en büyük insan yetisidir. Bu yeti benim için her zaman o kadar ilgi çekici oldu ki kafamı her yastığa koyduğumda, her kafamı otobüs camına yaslayıp kendime indiğimde kendimi insanın niye, ne zaman, nasıl ve ne hakkında düşündüğüyle ilgili düşünürken bulurum. Bunlar hakkında kafa yorarken hep aynı noktaya varırım: “Davranış.” Bir şekilde bazı davranışları anlarım, kendi hayatımdan ya da çevremin hayatından emsaller bulurum ve dolayısıyla bu tanıdık davranışlar benim ilgimi çekmez. Ancak bu davranışların sebebini düşündüğümde her zaman bir çıkmaza varırım. Çünkü düşünüldüğü zaman çoğu sebebin bir sebebi olduğu kanısındaydım. Ta ki İhtiyarlara Yer Yok filmindeki psikopat bir karakteri görene kadar. Bu filmin ne anlattığını hiçbir zaman anlamadım, açıkçası hâlâ ilgimi çekmiyor çünkü filmde daha ön planda ve anlamam gereken bir olay bulmuştum kendime. Filmin psikopat katil karakteri hiçbir sebebe inanmıyor ve bana anlamsız gelen ansız hareketler yapıyordu. Bu karakteri anlamaya çalışmak için her ne kadar günlerimi versem de karakterle ilgili aklımda en ufak bir fikir bile belirmedi. En sonunda, bu sebep arayışımı, kendi sebep algımı sorgulamak aklıma geldi. Sonuçta insan 60 yıl boyunca kabul ettiği bir prensibinin barındırdığı hatayı 61. yılında görebilir ve bunu değiştirebilirdi. Ama bu pek kolay olmadı, çünkü o güne kadar anlamadığım her şeyi araştırmış, sebeplerini bulmuş – hatta sebeplerin sebeplerini bile bulmuş – ya da bulamadıysam insanlık ilerleyen yıllarda bu sebebi öğrenirse diye bakabilmek için onları not etmiştim. Uzun düşünme sürelerim sonunda çok güzel bir şey oldu ve bu inatçı sebepçiliğimi birkaç dakikalığına kapatabildim. Bu başarı benim farklı düşünebilmemi sağladı. Dünya’da sebepsiz şeyler de olabilirdi! Neden her şeyin bir sebebi olmalıydı ki? Haberlerde katiller gördüğümüzde neden onların hayatlarının önceki dönemlerini, aile yapılarını ve hayatın onlara neler yaptığını merak ediyorduk ki? Onların cinayetlerinin sebebi kin, sevgi, para hatta zevk olabileceği gibi hiçbir şey de olabilirdi. Belki o katil kurbanını ne seviyor ne sevmiyordu, onu öldürmek katili üzmeyecek ya da ona zevk vermeyecekti ve hiç kimse ona bu iş için para vermemişti. Onun bu işi yapma sebebini anlamak için psikolojik durumuna bakıldığında belki sıradan bir insan olduğu ortaya çıkacaktı. Tüm bunları ilk defa düşündüm o an ve “O an” benim artık benim hayatım değişmişti. Artık insanlara her şeyin bir sebebi olmak zorunda olmadığını kanıtlayacaktım. Ben buna inanırım. Eğer insanlık bugüne kadar bildiğini paylaşarak geliştiyse bu aynı şekilde benim de sorumluluğumdu. Öğrendiğim bu yeni yaklaşımı insanlara anlatmalıydım ama bu sözle anlatılacak bir şey değildi. İnsanların yanına gidip saçma anlarda saçma ve beklenmedik şeyler yapacak, önceden yaptığım şeyleri düşünüp daha da farklı davranacaktım. Ancak bu hareketlerim çok yapmacık olacak ve çevrem bunları mizah amaçlı sanacaktı. Başka bir yol bulmalıydım. Planımdaki tek sıkıntı bu düşüncelerimin henüz hayatıma işlememiş olmasıydı. Hayatımın da buna uyması gerekiyordu, aksi halde benim ben gibi davranmamam çok dikkat çekecekti ve asıl nokta bunun gölgesinde kalacaktı. Harekete geçmeliydim ve planım hazırdı. Evden anlamsız anlarda çıkıp sebepsiz bir hayat yaşayacaktım ve böylece sebepsiz bir insan olmanın ilk adımını atacaktım. Tüm bunlar esnasında aklıma başkalarında duymaya can attığım soru geldi. Neden bunları yapıyorsun? Normalde bu soruya cevabım hazırdı. İnsanlara her şeyin bir sebebi olmadığını anlatmalıydım bu noktada. Ancak soru çok içten ve samimi idi. Neden? Kendime de cevap verirken yüzeysel olamazdım. Cevabı kendime dillendiremedim çünkü gözümden kaçan bir detayı fark etmiştim. Cevabım “Hiçbir şey.” idi. Ancak bu da bir şeyler yapmak için bir sebep değil mi? Sonuçta benim aklımda bir şeyleri kasti bir şekilde “Hiçbir şey” için yapmak vardı, benim de sebebim buydu. En başa döndüm dolayısıyla, hâlâ anlamıyordum o psikopat katili. Filmi bir daha izleyince anladım ki o katilin de sebepleri vardı. Benim sebeplerimden o kadar farklıydı ki ben o sebepleri görememiştim bile. Ancak yanılmamıştım da. Dünyada bazı şeylerin sebebinin olmayabileceğini, sebeplerinin hiçbir şey de olabileceğini düşünüyordum ve öyleydi, bazı şeylerin sebebi benim sebebim gibi kasti bir “Hiçbir şey” idi. Demem o ki; sebepleri boş verin, olaylara odaklanın. İNSANLIĞIMIZIN TEMELİ: SEÇİM “Tanrı ne ister? Tanrı iyilik mi ister yoksa iyi olma seçeneğini mi? Kötülüğü seçen bir insan, kendisine iyilik dayatılmış bir insandan bazı açılardan daha üstün olabilir mi?” (Burgess 84) Kubrick’in harika bir şekilde uyarladığı A Clockwork Orange adlı bu filmde türlü olumsuzluklarıyla önümüze serilmiş bir distopya görüyoruz ve bu distopyada, suç işleme arzusu doğasına işlemiş bir çocuğun daha fazla kötülük yapması “Ludovico Tekniği” ile -yaptığı şeylerden tiksinti duyması zoraki bir şekilde sağlanarak- engelleniyor. Bunun sonucunda kendisine yapılan kötülüklere, kendi çıkarları uğruna her şeyi mübah gören insanlara, hatta haksız yere darp edilmeye bile karşı koyamaz hale geliyor. Alex adlı bu çocuğun, yaşının henüz on beş olması sebebiyle kendisine yapılanların ne kadar doğru veya yanlış bir uygulama olduğunu ayırt edemediğini ve bu yüzden böyle bir uygulamanın kendi üzerinde uygulanmasını kabul ettiğini farz edelim. Yine de bir çocuğun topluma ayak uydurması adına, doğru ile yanlışı ayırt etmek gibi önemli bir konuda kendi iradesini kullanmasına mani olmak hele ki bir hükümet için ne kadar doğru bir tutum olabilir ki? Bana kalırsa bir insan böyle bir şeyi en azılı düşmanına bile yapmazdı. Bu yazımda “seçim” kelimesinin bir insan için ne anlam ifade edebileceğini kendi cümlelerimle açıklamaya çalışacağım. Bence her şeyden önce seçim, insanı gerçek anlamda bir insan kılan asıl yetenektir. Seçim, benim şu an olduğum kişi olmamı sağlayan eylem değil mi zaten? Hayata dair bazı şeylere aklım ermeye başlayıncaya kadar bana bakıp beni büyüten kişiler tarafından benim hakkımda seçimler yapıldı. İşte en basitinden bir örnek: ismim, insanların bana seslenmek için kullandıkları tek bir kelime, bu seçimlerden biri sonucunda belirlendi. Gideceğim ilkokul yine bu seçimlerden birisiydi, şu an okuduğum üniversitede okuyabilecek düzeyde İngilizcemin olması bu seçimin doğurduğu büyük bir sonuçtu mesela. Tabi ki de bir noktadan sonra kendi seçimlerimi yapmaya başladım; yakın arkadaşlarımı seçtim, yapmaktan hoşlanacağım hobileri seçtim, edineceğim alışkanlıkları seçtim, öğrenim göreceğim üniversiteyi seçtim... En nihayetinde hayatımın şu ana kadarki kısmı seçimlerim sayesinde oluştu, ve bundan sonraki kısmı da seçimlerim doğrultusunda oluşmaya devam edecek. Böylesine bir seçim özgürlüğüne sahip olduğum için şanslı olduğumu düşünüyorum, peki ya bu özgürlükten mahrum bırakılsaydım? Eğer yapacağım seçimleri benim isteyeceğim türden geniş bir yelpazeden değil de, bana dayatılan tercihler arasından yapacak olsaydım geleceğe hala umutla bakabilir miydim? Bu umut benim sahip olmak istediğim bir umut mu olurdu, yoksa başkalarının sahip olmamı istediği mi? Bu soruların cevapları kişiden kişiye değişir elbet. Ben kendi adıma konuşayım, ufak çaplı hayallerle mutlu olmasını bilen bir insanımdır. Fakat seçim özgürlüğüm bu şekilde sınırlandırılmış olsaydı durumu kolayca kabullenebilirdim ve bu durum çok abartılı karşılanabilirdi. Bir genç olarak -umarım- önümde uzun bir yaşam olacak ve bu yaşamım boyunca edineceğim deneyimleri sırf başkaları istiyor diye kısıtlayacak olmak bende içten içe çöküntüye yol açabilirdi. Bu tür kısıtlamalara günümüz şartlarında tek bir örnek vermem yeterli olur diye düşünüyorum: aile baskısı. Nice Alex’lerin -şiddete eğilimli olma kısmı hariç- kendilerine aşırı miktarda “iyilik” dayatılması sonucu bunalıma girmesine, hatta intihar etmesine sebep olan türden bir baskı bu. Çocuklara ve gençlere yaşamak istedikleri şekilde bir hayattan ziyade, kendi arzularına göre bir hayat sunmaya uğraşan ailelerin en büyük hatası diyebiliriz. Yalnızca böyle ailelere veya ailesi bu şekilde olan insanlara değil, herkese hatırlatmam gereken bir şey olduğunu düşünüyorum: Dünyaya sadece bir kez geliyoruz, seçimlerimizin değerli olduğunun bilincine vararak istediğimiz gibi bir hayatı yaşamak adına bir adım atmış oluruz. Yunus Emre Düzağaç Kaynakça Burgess, Anthony. Otomatik Portakal. İstanbul: Türkiye İş Bankası Kültür Yayınları, 2016. Ahmet Hüsrev Köse 21300985 HİÇBİR ŞEY VE HER ŞEY Tüm insanlar hayatın gerçek anlamını, hayatta başarıyı yakalamanın yolunu arar dururlar hep. Bunun için çabalarlar, uğraşırlar; gece-gündüz çalışırlar hayatta bir şeyleri elde etmek için. Başkalarına kendimizi beğendirmek için ne kadar uğraştığımızı düşünün, bir iş görüşmesi için yaptıklarımızı veya. Seinfeld bu konuda epey farklı şeyler düşündürdü bana. Televizyon ekranlarında bir devrim yaptı. Dizi sektörüne tamamen farklı bir yönden yaklaştı ve inanılmaz bir başarı elde etti. Daha önce televizyonda yayınlanan bir yapım mutlaka bir konunun etrafında dönmeli gibi bir algı vardı. Ancak Seinfeld “hiçbir şey hakkında bir dizi” (“The Pilot”, 1993) olarak çıktı karşımıza. Ve yaygın olan genel kanıya ters bir şekilde de harikalar yaratıldığını gösterdi. Hatta bu aykırılık ile daha başarılı oldu. Ana bir konunun etrafında dönmeden, sadece günlük hayattaki basit diyalogları işleyerek insanları güldürdü. Basitlikten ve hatta hiçbir şeyden her şeyi çıkarttı. Ben de günlük hayatımızı bu bakış açısından incelemeye başladım. Sonuç çabalanan yöntemin tam tersi şekildeki farklı yolla mı geliyor acaba diye düşündüm. Birçok felsefenin de benimsediği gibi her şeyi elde etmek için hiçbir şeyi mi elde etmek gerekiyor dedim ve günlük hayattan örnekler bulmaya çalıştım. Örnek olarak insanlar arasındaki iletişimi incelemekle başlayalım. Mesela bir gruba konuşma yaptığınızı düşünün. Gruptakiler kendi aralarında konuşuyorlar. Siz ise kendinizi daha fazla dinletmek istiyorsunuz. Ne yaparsınız? Normal bir insan bu durumda diğerlerini bastırmak için refleks olarak sesini yükseltir. Ancak bunun tam tersi bir yaklaşım sergilediğinizi düşünün. Sesinizi olabildiğince kısın, eğilin ve çok önemli bir sır veriyormuş gibi konuşmaya başlayın. 1 Herkes bir anda merakla dikkat kesilip sizi dinleyecektir. Yani bağırıp çağırıp her şeyi yapmaktansa susup hiçbir şey yapmayınca sonuca daha rahat ulaşılıyor. İkinci bir örnek olarak çocukluğumuzdan bir durumu ele alabiliriz. İlkokul zamanınızı hatırlayın. Ders esnasında öğretmen bir soru sorduğunda bir grup öğrenci istekli bir şekilde parmak kaldırırdı. Hatta ayağa kalkıp ellerini kollarını sallayarak “öğretmeniiim” diyerek söz isterdi. Diğer grup öğrenciler ise parmak kaldırmadıkları gibi saklanmaya çalışırlardı ve hatırlarsanız öğretmen hep o söz istemeyenlere verirdi sözü. Burada da her şeyiyle amaca doğru yönelenler hiçbir şey seviyesinde kalıyor. Bu dizi de hemen hemen bunu yapmıştır. Mesela bir yapımcı olduğunuzu düşünün. Bir grup arkadaşın restoranda yiyeceği bir akşam yemeğini konu alan bir dizi bölümü çekeceksiniz. Nasıl çekerdiniz? Tahminde bulunayım: Sahne masada başlardı, arkadaş grubunun içindeki ilişkilere ve entrikalara odaklanırdınız, ana bir konunun etrafında gelişen olayları gösterirdiniz vs. Ancak dizide buna tam tersi bir yaklaşım getiriliyor ve bir bölümün tamamı restoranda masa boşalması için sıra beklemeye ayrılıyor. Esas bir konu yok, yemek için masaya bile oturamıyorlar. Ankesörlü telefon sırasındaki münakaşalar, bizden sonra geldiler oturdular muhabbeti vb. gibi hiçbir şey olarak nitelendirilebilecek ufak meselelerden oluşan ancak izleyicinin beklediği her şeyi veren bir bölüm (“The Chinese Restaurant”, 1991). Dediğim gibi, bununla birlikte bir devrim yaptılar ve en beğenilen oldular. Sonuç olarak, Seinfeld tüm bilinen ve genel kabul gören yöntemin dışına çıkarak, alışılagelmişin tam tersi yönde gitti. Hiçbir şeyi kullanarak her şeye ulaştı. Aynı bunun gibi biz de günlük hayatta, yaşamın doğal akışında bunu görebiliyoruz, uygulayabiliyoruz. Hiçbir şeyi kullanarak her şeye varabiliyoruz. Normal bir insanın refleks olarak vereceği ilk tepkinin yerine bunun tam tersini kullanarak, hiçbir şey yapmayarak her şeyi bulabiliyoruz. 2 KAYNAKÇA DAVID Larry ve SEINFELD Jarry (Ya.), Seinfeld, Castle Rock Entertainment (Yap.), ABD, 1989-1998 3 Hissizlik Hayatımız boyunca bir şeyler hisseder, duyumsar ve ona göre tepkiler veririz. Tabi bu durum her zaman böyle işlemez. Bazen gerektiği gibi hissedemeyebiliriz. Özellikle son dönemlerde bana insanlarda hissizlik artmaya başlamış gibi geliyor. Ya da sadece bende başladı bilemiyorum. Bu konuda bir süre düşündüm. Sonrasında okuduğum Olağanüstü Bir Gece kitabıysa tuzu biberi oldu diyebilirim. Kitabın kahramanı da, tam olarak benim dediğim şekilde hissedemediğinden bahsediyordu. Her şeyden öte bu hissizlik hissiyatının sadece bu yüzyılla sınırlı kalmadığını anlamamı sağladı. Sonuçta kitap 1900’lü yıllarda geçiyor. Üstelik düşününce bahsettiğim bu durum kiminde birkaç yıl kimisinde birkaç saniye sürebilir. Aslında hissizlik; sıkılmışlık, alışmışlık ve elde etmiş olma duygusuyla ortaya çıkıyor. Peki, çözümü ne? Birçok örneği var bu durumun. En başta toplumda çoğumuzun gittiği ve çok eğlendiği bir mekandan başlamak istiyorum: Tema parklar. Tema parklar, insanların adrenalini doruklarda yaşadıkları yerlerdir ve bence tema parkların kurulma sebeplerinden biri de hissizleşen insanların tekrar bir şeyler hissetmek istemesi. Daha fazla adrenalin isteyen bünyeler tatmin olmak için hız trenlerine binmeye, çok yükseğe çıkarıp bırakan oyuncaklardan haz almaya başladı. Yaşadığım bir olayın ardından bunun tatmin olmak için yapılan bir eylem olduğunu anladım. Hız trenlerinin simülasyonu olan 7D denilen bir çeşit sinema vardı. Buraya girdiğimde çoktan hız trenindeki adrenalini yaşadığım için beni etkilemedi oysa yanımdaki daha önce hiç binmemiş arkadaşımsa çok etkilenmiş gözüküyordu. Hız trenlerine binmeye gözünün korktuğunu söyledi. O zaman bu durumun sebebinin alışmış olmam olduğunu anladım. Korku filmlerinde de buna benzer bir durum olduğunu söyleyebilirim. Mesela ben, ailem korku filmi izlemeyi sevdiği için neredeyse 8 yaşımdan beri çok fazla korku filmi izledim. Bu, benim korku filmlerinden eskisinden daha az etkilenmeme neden oldu. Yanımda biri deli gibi korkarken ben ne var ki bunda, nesinden etkilendiniz bunun diyebiliyorum. Ama tabi ki benim de küçükken çok korkup tek başıma uyuyamadığım, abimin yanında uyuduğum günler vardı. O zamanlar kendi odamdan abimin odasına usulca sıvışır, abi uyuyamıyorum derdim. Asla buna korku filminin neden olduğunu söylemezdim. Bana izin vermeye devam etsinler diye korkmadığımı iddia ederdim çünkü korku ve gerilimi daha o yaşlarda hissetmekten büyük keyif alırdım. Şimdi böyle hissedemiyorum. Alıştım ve de hissizleştim. Gece, ıssız sokaklarda dolaşırken tam olarak istediğim o hisse tekrar kavuşuyorum. Yürüdüğüm sırada istemsizce korku filmlerinden aklıma gelen sahneler bende gerilim duygusu yaratıyor. Buradan anladığım korkmamamın nedeninin filmin sadece kurgu olduğu fikrine zamanla alışmış olmam. Oysa filmde geçenlerin gerçekte yaşanabileceğini düşününce beni korkutmaya devam ediyor. Duyguları elde etmiş olmamız da hissizleşmeye yol açabilecek etmenlerden. Bunun bir de bir üst boyutu var. O da her şeyi elde etmiş olmak. Baron Friedrich’in Olağanüstü Bir Gece’de yaşadığı tam olarak buydu. Ailesinden kalan miras, onu hayatı boyunca lüks içinde yaşatmaya yeterdi. Hayatta her istediği olduğu için geriye isteyecek bir şeyi kalmamıştı. En büyük yanılgı bu durumun sadece kurgusal olduğunu düşünmek olur. Son dönemde, hissizleştiği için ve yaşanabilecek her şeyi yaşadığını düşündüğü için çevremizde intahar eden insanlar var. Temel problemse ne her şeyi yaşamanın ne de bütün duyguları yaşamış olmanın mümkün olmadığını fark etmemek. Bunun yanılsama olduğunu yaşadığı olaylardan sonra fark eden Friedrich’in akabinde söylediği şu sözler beni çok etkiledi: ‘‘...yeniden hissetmeye başlamıştım, kurumuş dal yeniden yeşermiş tomurcuk veriyordu.’’(Zweig 36). O tekrardan hissedebilmeye başladığında bu durumu utançla anmadı aksine olabildiğince mutlu oldu çünkü tekrardan utancı, öfkeyi ve daha fazlasını hissedebilmişti. Hissetmenin hayatımızdaki yerini gündelik hayatta fark etmesek de, uzaktan bakıp inceleyince bunu nasıl kaçırdım denilecek kadar büyük bir öneme sahip. Bu kadar önemli olan bu eylemi zamanla kaybettiğimizi düşünmekse büyük yanılgı. Ne hız trenindeki eski hazzı almamak ne de korku filmi izlerken yeterince gerilmemek hissedemediğimizi göstermez. Sadece duygularımızın eski yoğunluğunu kaybettiğini gösterir. Hissedemem gözüyle bakarak kendimizi sınırlamaktan vazgeçmeliyiz. Yaptığımız sınırlamalarla duygularımıza ket vurmuş oluyoruz. Bunu kendimize yapmamaya özen gösterelim. Alıştık, sıkıldık ama bütün duyguları kaybetmiş olamayız değil mi? Yanılgılara kapılmayalım. Bunun tek bir çözümü var o da kendi kendimizi sınırlandırmamak. Sonuçta hissetmenin sınırı yoktur. İlayda Memiş KaynakçaZweig, Stefan. Olağanüstü Bir Akşam. İstanbul: Türkiye İş Bankası Kültür Yayınları, 2015. Baskı. https://www.google.com.tr/search?q=numb&source=lnms&tbm=isch&sa=X&ved=0ahUKEwi3ocDg-qfXAhXFuhQKHX-MBZwQ_AUICygC&biw=1920&bih=935#imgdii=YGOS3SWh4rA0rM:&imgrc=ND7bjJD_Gy1lYM: Kemal İnecik 21301923 TURK 101 - 26 Ali Turan Görgü “Babam” Demek İsterdim Okuyucusunu bazen yüksek bir dağın tepesinde yaşayan güzel kokulu bir çiçekle sohbet ettirebilen, bazen de okuyucuya on üçüncü yüzyılda yaşayan Avrupalı bir seyyahın gizemli yolculuğuna eşlik etme fırsatı veren yazarların, eserlerini hangi ruh halleri içerisinde yazdıklarını her zaman merak etmişimdir. Yazdığı eserlerin birçoğunu okuduğum bir yazar olan Franz Kafka’nın yaşadıkları hakkında çevremden duyduğum birtakım bilgilerin beni yeterince doyuramadığını fark ettiğimde, bir biyografi olarak da görülebilecek Babaya Mektup isimli, Kafka’nın en yakın arkadaşının kabul edilebilir bir hainliği sonucunda yayınlanan eseri okumaya karar verdim. Bir önceki yazımda bahsetmiş olduğum sahaflara ziyaretimizde aldığımız iki koli kitaptan biri olan Babaya Mektup, beni sadece Kafka’nın yaşadıkları ve ruh hali hakkında değil, dönemin şartları ve birtakım kavramlar hakkında düşünmeye itti. İçeriğinden Kafka ile ilgili ciddi ruhçözümsel yorumlamaların yapılmasının da mümkün olduğunu düşündüğüm bu eserdeki birkaç farklı konu hakkındaki fikirlerimi aktarmak istiyorum. “Her hâlükârda biz öylesine farklı ve bu farklılığımızla birbirimiz için öylesine tehlikeliydik ki benim, yani yavaş yavaş gelişmekte olan çocuğun, seninle, gelişimini tamamlamış erkekle nasıl bir ilişki içinde olacağı önceden hesaplanabilseydi eğer, beni geriye benden hiçbir şey bırakmayacak şekilde ezip geçeceğin düşünülebilirdi.”(28) Avcı toplayıcı ilkel insan toplulukları, toprağa ekilen bitki tohumlarının kendilerine yiyecek sağlayabileceği gerçeğini keşfetmeleri neticesinde toprağı kutsallaştırmışlar ve ana rahminin bu bağlamda toprağa benzerliği dolayısıyla toplumlarını dişil kültürün hakim olduğu bir yapıya dönüştürmüşlerdir. Fakat ilerleyen çağlarda, tarım topluluklarında kutsallaştırılan toprağın mülkiyeti, erkeklerin katıldığı savaşlarla korunması ve elde edilebilir olması sebebiyle zamanla erkeğe geçmiştir ve toprak kutsallığını yitirmiştir. Zenginliğin dolayısıyla gücün ve otoritenin kaynağı olarak düşünülen toprağın mülkiyetine sahip olmasıyla ataerkil yapıyı kuran erkek, ölümünden sonra gücünün mirasçısı olacağını düşündüğü oğullarına toprağı devretmesiyle ataerkil toplum yapısının devamlılığı sağlanmıştır. Gücünü temelde toprak mülkiyetinden alan ve otoritesinin devamlılığını erkek varisleriyle sağlayan kralların bulunduğu feodal siyasal yapının hakimiyetinin yüzyıllar boyunca sürdüğü Avrupa’da, on sekizinci yüzyılın başlarında ortaya çıkan sanayi devrimi sonucunda kadınların üretimden çekilmesiyle ataerkil toplum yapısı daha da belirginleşmiştir. Eril kültürün üstünlüğü temel alınarak oluşturulan bir toplum yapısı içerisinde yetişen Çek asıllı bir Avustralyalı olan Hermann Kafka, yirminci yüzyılda hızlanan modernleşme çabaları neticesinde hayata bakış açısı kendisinden büyük oranda farklı olan oğluyla yaşadığı ciddi iletişimsizliğin temel nedeni kuşaklar arası zihniyet farklılığıdır. Aslında iki tarafın da belirgin bir suçunun olmadığını düşündüğüm bu baba oğul çatışmasında, babasına karşı beslediği büyük bir hayranlık ve korku sebebiyle, Franz Kafka çoğunlukla fikirlerini ifade edememiş ve kendini suçlamıştır, babası ise her zaman kendini yüksek görmesi sebebiyle hatalarını kabul etmemiştir. “Bir Yahudi çocuğunun tiyatro hakkında hiçbir şey bilmemesi gerekirdi, bu yasaktı. Tiyatro sadece Goyiniler ve günahkârlar içindi. Bu cevap bana yeterdi, başka soru sormadım, ama artık bana rahat yüzü de yoktu ve ileride bir gün bu günahı işlemeye yazgılı olmaktan, büyüdüğümde tiyatroya gideceğimden çok korkuyordum.”(92) Yirminci yüzyılın başlarından itibaren Avrupa’da artmakta olan Yahudi karşıtı hareketler sebebiyle egemen katolik kültürünün içerisinde var olma savaşı veren bir Yahudi olan Hermann Kafka’nın, oğluna uyguladığı din baskısı, Franz Kafka üzerinde derin yaralara yol açtığını görüyoruz. Bu baskı babasının istediği şekilde Franz Kafka’yı daha dindar bir insan yapmamış, aksine dinini birçok yönden sorgulamasına ve dininden soğumasına yol açmıştır. Kafkanın durumuna benzer bir şekilde, günümüzde, siyasal İslamcı olarak tanımlanabilecek hükümetlerin devlet otoritesini İslamı halka dayatma aracı olarak gördüğüne tanıklık ediyor ve siyasal İslamcıların bu tutumunun aslında kendi hedeflerine en büyük zararı verdiğini görüyoruz. “Benim, yani kölenin, yalnızca benim için icat edilmiş ve üstelik bilmediğim bir nedenle asla tümüyle yerine getiremediğim yasaların boyunduruğu altında yaşadığım bölüm, sonra senin, yöneterek, emirler yağdırarak ve bunlara uyulmadığında öfkelenerek yaşadığın ve benimkinden alabildiğine uzak bir ikinci dünya ve nihayet tüm diğer insanların, emirler ve itaatten bağımsız, mutlu yaşadıkları üçüncü bir dünya.”(22) Gece yarısına kadar eve gelmezse başına bir bela gelebilir, denizde yüzerken sahilden fazla uzaklaşırsa ayağına kramp girebilir, pırasa yemezse yeterince sağlıklı olamaz, yanlış insanlarla arkadaşlık kurarsa hayatı mahvolur… Bunlar ve bunlara benzer çeşitli sıradan endişelere sahip olan bir baba, çocuğunu bir takım kısıtlamalarla korumak ister. Gerekliliğinin tartışılamaz olduğunu düşündüğüm bu meşru kısıtlamalar, Hermann Kafka’nın yaptığı gibi çocuğun özgürlüğünün ve dolayısıyla çocuğun sağlıklı bir benlik oluşturmasının engellenmesine yol açabilecek kısıtlamalarla dönüştüğünde baba oğul çatışması ortaya çıkarır. Sözünü tutmadığı için tebrik edilmesi gereken ender insanlardan biri olan Max Brod’un sayesinde okuma imkanı bulduğumuz bu eserin Can Yayınları baskısında, mektuptan sonra kitapta yer verilen notlar Kafka’nın yazdıklarının daha iyi anlaşılması açısından çok faydalı olduğunu düşünüyorum. Kafka’nın herhangi bir eserini okumuşsanız mutlaka Babaya Mektup’u da okumanızı tavsiye ederim.ÖYKÜ DEMİR Saklanmaya Çalışan Acıyı Satırlara Gömmek Sabahın acımasız ışıkları gözlerimi yakarken masamın yanında duran kitaba bir kez daha bakıyorum. İsmini hayatımın hemen hemen her evresinde duyduğum ve tahminimce duymaya devam edeceğim Vincent, çizdiği resimlerle yansıttıkları yetmezmiş gibi, bir de yazdığı mektuplarla beni etkiliyor. Kitabı okurken, fırçasını dokundurduğu her noktada on binlerce duyguyu aktarabilmesine ek olarak, satırlarına da bir o kadar duygu sığdırabildiğini fark ettim. Vincent yaşadığı şeylerin ağırlığını sevdiklerinden saklamak için türlü türlü yollar denemiş. Yazmış, çizmiş, çevresindekilere yardım etmiş ve kendini doğaya bırakmış. Bu yaptığı şeyler ona kafasını oyalamasında yardım etmiş olsa da, bir yandan da sakladıklarının içini gizliden gizliye çürütmesine sebep olmuş. Son Mektuplar adlı derlemede beklediklerim neydi bilmiyorum, ancak isminde bile bir hüznün yattığını şu an anlıyorum. Çevirdiğim her sayfada saklamaya çalıştığı depresyonu fark ettikçe daha çok okuyorum, her bir satırın içine daha çok giriyorum. Geçirdiği zorlu günlerin ardından kaybettiği tek şeyin kulağı olmadığını, aslında gün geçtikçe ruhundan parçaları da kendi eliyle tuval ile boya arasına gömdüğünü düşünüyorum. Aslında hayatta ilgisini gerçek anlamda adadığı tek şeyin kardeşinin minik çocuğu olması, o çocuğun Vincent için tutunabileceği son dal olduğu gerçeğini yansıtıyor. Bunu yazdığı cümlelerde hissetmem ve kurduğu cümlelerin bazılarında kendimi görmemle depresyonu bağdaştırmam bir oluyor. Hayatı zaten bir curcuna içerisinde olan Vincent, yeni mektuplar yazdıkça kendi sonuna ne kadar yaklaştığını gösteriyordu. Yaptığım araştırma sonucunda eceli ile değil de, kendi parmaklarının sardığı bir tabanca ile kalbine yediği kurşun sonucu öldüğünü öğrendim. Zor olmuş olmalı diye düşünmeden duramıyorum. Zor olmuş olmalı içindeki fırtınaları çizdiği resimlere, yazdığı mektuplara bile yansıtmayacak direnmek. Yüzündeki ruhunun ölümünü belli etmeyen maskeyi hayal ettim okurken. Yüzündeki maskenin kalınlığının o zamana kadar renklendirdiği tüm tuvallerin kalınlığı kadar olduğunu düşünüyor, hatta bunu sanki tonlarca bilim adamı tarafından kanıtlanmış bir bilgi gibi savunuyorum. Son gönderdiği iddia edilen mektupta kardeşine ona birçok konu hakkında yazmak istediğini, ancak gereksiz olduğunu yazmış Vincent. Bu cümle bana kafamda geçenleri, içimdeki hissizliği, sürekli olarak canımın yanmasını ancak bu kadar olaya rağmen kimseye bir şey anlatacak isteğin içimde olmayışını açıkça hatırlatıyordu. Başıma gelen olayları Vincent gibi içime atıp, hüznümü ve acımı göstermemek için yine onun gibi maskemi yüzüme geçiriyorum. Okul, dersler, aile, arkadaşlıklar gibi kalıplaşmış şeyler midemin ekşimesine sebep olurken kaçıp gitme hissini de midemdeki hisle birlikte bastırmayı deniyorum. Sürekli bir arayış içerisinde olduğum günleri özlüyorum. Bol bol resim çizdiğim günleri özlüyorum. Özlemim sonucu elime geçen bir şey olmuyor, Vincent çiziyor, ben susup oturuyorum. O çizimlerinde bile kendini saklayabilecek kadar cesur ve yetenekliyken, ben elime kalem almaktan korkmuş yorgan altında saklanıyorum. Bu durumda yine ve yine masamın üzerindeki kitap gözüme çarpıyor ve iyice hüzünleniyorum. Vincent yazarken bile sakladıysa kendini, ben niye yapamıyorum diye düşünüyorum. Sonra aklıma bir şey geliyor. O sonuna kadar saklamış, sonunda kendini belli etmişti. Peki ya ben? Sona mı gelmiştim, yoksa başından beri kendimi yazarken saklayamayan biri miydim? Cevabı nedir bilmiyorum, o zamanlar onun da bilmediğine kanaat getirip derince bir nefesten sonra kitaba tekrar uzanıyorum. Altını çizdiğim o satırlara bakarak gülümsüyorum. Vincent van Gogh, kalbine sıktığı kurşundan dolayı otuz yedi yaşında ölen, yazdığı mektuplarla teker teker hislerini gömen adam. Bana yine kendimi hatırlatıyor, hüznüme hüzün katıyor. Çevirdiğim her sayfada ben de onunla birlikte hislerimi bu satırlara gömüyorum, bugün de onun için gözyaşı döküyorum. Eser: Son Mektuplar / Vincent van Gogh Ece Sena BODUR21502817Bilinmeyenin AyrıcalığıÇok üzgünüm ama söyleyeceklerim sizi bu sefer de mutlu etmeyecek çünkü size kendinizisorgulayacağınız gerçeklerden bahsedeceğim. Öncelikle merak ettiğim bir soruyu yöneltmekistiyorum size. Sırların, yalanların olmadığı bir dünyada yaşamak sizin de kulağınıza hoş geliyormu? Tahmin ediyorum ki şöyle bir canlandırdınız kafanızda hatta belki mantıklı bile geldi. Adına damuhtemelen şeffaflık dediniz bu yeni dünyanın. Gerçek şu ki bunu ilk düşünen ne benim ne desizsiniz. Dave Eggers’in aklına gelen bu fikir Çember adlı romanda tam anlamıyla kendini bulmuşve raflardaki yerini almış.Kısaca romandan söz etmek istiyorum, kitabın ana karakteri olan Mae sıradan bir hayatsürerken karşısına çıkan bir fırsatla birlikte oldukça başarılı bir teknoloji şirketinde çalışmayabaşlıyor. Başta şirketin ona sunduklarıyla büyülenen Mae sosyal ağlara katılarak oldukça geniş birçevreye sahip olmaya başlıyor. Bu yeni yaşam tarzı onu şeffaflık fikrine o kadar çok adapte ediyorki saklayacak hiçbir şeyinin olmadığını düşünen Mae de bu fikri topluma aşılamaya çalışankarakterlerden biri haline geliyor. Ana amacın gerçeklerin şeffaf hale gelmesi olan bu şirkette “gizliolan her şey yalandır” sloganıyla ortada mahremiyet diye bir şey kalmamaya başlıyor ve bununlaberaber siz de fark ediyorsunuz ki oluşturulan bu şeffaflık arkasında büyük sırlar saklıyor aslında.Konusu ile beni düşündüren bu kitabın ana fikrine odaklanıp ufak bir hayale dalmak veanlamak istiyorum. Yalanların, sırların hatta özel hayatın olmadığı bir dünya düşlüyorum. Her şeyinherkes tarafından bilindiği bir dünya... İlk aklıma takılan şey, ya duygularımız yapaylaşmayabaşlarsa korkusu oluyor çünkü izlendiğinizi, takip edildiğinizi, yargılandığınızı bildiğiniz bir yaşambiçiminde, gerçek siz olmaya devam edebilir misiniz gerçekten? Böylesine her şeyin ortada olduğubir dünyada duygularınızı etrafınıza olduğu gibi yansıtabilir misiniz? Durun ben size cevapvereyim, muhtemelen hayır. Neden mi? Çünkü başkalarının bize baktığını düşündüğümüz o kısacıkanlarda bile mükemmel olmaya çalışan bizler, sürekli başkalarının bakışlarını üzerimizdehissettiğimizde, büyük ihtimalle samimiyetimizi kaybetmeye başlayacağız. Yani demem o ki,şeffaflık fikri gerçekten kulağa çok hoş geliyor hatta kitapta bunu desteklememe sebep olabilecekbir sürü fikir de var aslında ama sırları olan bir insan olarak şeffaflığı savunmam biraz komik olmazmı sizce de? Şahsen yazarın hayalini kurduğu bu dünyada mutlu olabileceğimi sanmıyorum.Şeffaflık fikrinin bana hoş bir fikir gibi gelmeyişinin bir başka sebebi ise tek düze yaşamakistemeyişim sanıyorum ki çünkü ufak, beyaz bir yalan bile olsa, söylediğiniz yalanların size verdiğio tarifi olmayan adrenalin duygusunu küçümsememek lazım. Yanlış anlamayın, yalan güzeldir yada yalan söylemelisiniz demiyorum tabii ki ama hayata heyecan katan her şey gibi sır saklamak,yalan söylemek ya da kişisel bilgilerimizi çok fazla ortalığa dökmemek de hayatımızıhareketlendiren şeylerden birkaçı bence. Hem sorarım size her ortamda doğrunun bilinmesi şartmıdır ki? Mesela aile içinde yaşadığımız bir tartışmanın başkaları tarafından bilinmesi gerekir migerçekten? Sanırım sorun şu ki, bizler biraz bencil insanlarız. Ucu bize dokunduğu zamandüşüncesinden bile nefret ettiğimiz şeffaflık, doğruluk fikrini başkalarına dayatmaktançekinmiyoruz. Mesela devlet yöneticilerinin ya da yüksek mertebelerdeki insanların hayatlarınınşeffaf olması fikrini mantıklı bulup destekleyen bizler, kendi hayatlarımızı böyle bir sınırlamaiçerisinde hayal dahi edemiyoruz.Demem o ki, romandaki teknoloji hayatımızı kökten değiştirebilecek nitelikte ama sınırlarıbelirlenemediği sürece böylesine gelişmiş bir teknolojik sistem bize zarar verebilir. Yani ne iç içegeçmiş hayatlar, ne de birbirine yetişemeyen kopmuş zincirler... Sanırım her şey denge ile alakalı.Egger, Dave. Çember. Alfred A. Knopf, 2013.Burak Başaran Yalnızlığımız, Çaresizliğimiz ve Hiçliğin Dayanılmaz Ağırlığı Satranç, Stefan Zweig’in, adıyla okuyucuyu yanıltan fakat içeriğiyle doyuran bir uzun öyküsü. Adından sanılacağının aksine bu uzun öykü; Nazizm ve satranç oyununu garip bir biçimde bağdaştırarak, okuyucuda sanki bir roman okuduğu hissini uyandırıyor. Dr. B’yi konu alır gibi gözükse de Satranç, derinlerde Zweig’in faşizm tehlikesi altında yok olmaya yüz tutmuş Avrupa’ya, aynı zamanda kendi hayatına vedası olarak değerlendirilebilir. Zweing’in öyküsünde nasyonal sosyalizmin soğuk, isli, vahşi gaz odalarında ölüme mahkûm edilenler değil; psikolojik yönden tutuldukları işkence açısından belki de en ağır şartlara maruz bırakılanlar, Nazizmin karanlık günlerinde kıvranmaya terk edilenler ve ruhları körleştirilmeye çalışılanlar işlenmektedir. Zweig aslında, fiziksel güçle köleleştirilemeyenlerin tabi tutuldukları hiçleştirme politikasını ele almaktadır bu eserinde. Dr. B’nin de belirttiği gibi; “yeryüzünde hiçbir şey insanın ruhuna hiçlik kadar baskı yapmaz” (Zweig 41). Mirko Czentovic, iki kelimeyi bile bir araya getiremeyen bir köylü çocuğuyken, yirmilerinde dünyanın en tanınmış satranç ustalarından olur. Kafası çok ağır çalışan, kendisine verilen emirleri zar zor yerine getiren bu çocuğun, kendisinden hiç beklenmeyecek bir şekilde bir satranç dâhisi olduğu ortaya çıkar. Ne var ki onun insanlarla hiçbir zaman iyi olmayan ilişkisi, ilerleyen yaşlarında da iyi olmayacaktır ve rakipleri tarafından bir moron olarak görülecektir. Diğer önemli bir karakter olan Dr. B. ise, Czentovic’in aksine, insanlarla kurabildiği olumlu ilişkiler ve girdiği ortamda yarattığı olumlu etkiler ile çarpmaktadır okuyucunun gözüyle. Daha yakından bakılırsa Czentovic’in, karşısındaki üzerinde baskı kurma, yıpratıcı taktikler uygulayarak sindirme, korkutma amaçları gütmesinden dolayı Nazi rejiminin bir temsili olduğunu söylemek mümkün olabilir. Dr. B. ise rejimin baskılarına maruz kalan, psikolojik açıdan sindirilip suçlanmaya çalışılan, karanlık bir odada zihninin dehlizlerine terk edilen sistem mağduruna temsili bir örnek oluşturmaktadır. Bunun anlamı, öykünün aslında bir zıtlık üzerine kurulu olduğudur. Satranç da, sahip olduğu siyahlık ve beyazlık ile bu zıtlığı destekler niteliktedir belki de… Bireylerin hiçliğe mahkûm edilmesi, fiziksel baskıya maruz bırakılmalarından kötü müdür? Daha da ötesi hiçlik nedir ve nasıl kurtulur insan bundan? Zamandan, mekândan, diğer insanlardan tamamen soyutlanarak insanın; kendinden kaçmaya fırsatının olmadığı, kafasının içindeki düşüncelerle sonsuz bir döngüye girdiği ve vicdan muhasebeleriyle baş başa kaldığı, düşünmekten yorulduğu ama çaresizlikten kurtulamadığı durumlar bütünüdür hiçlik. Kelimelerdeki ağırlığı, ruha yaptığı baskıyla karşılaştırılamaz bile, dile kolay fakat yaşaması zordur hiçliğin. İşte bu nedenledir ki Dr. B., karanlık odasında aklını yitirmek üzereyken şans eseri eline geçen bir satranç kitabıyla küçücük dünyasının değiştiğini hisseder. Çünkü delirirken bile, ona sınırlar çizen, onun varlığını ve benliğini hiçe sayan bir güç vardır onun üzerinde ve bulduğu o kitap, hayatı boyunca okuduklarının ve okuyacaklarının en değerlisi olur belki de. Gestapo tarafından esir alınan ve sonsuz sorgulamalarla köreltilmeye çalışılan zihni, başlarda onu hayal kırıklığına uğratan, fakat sonralarında harfleri, kelimeleri, cümleleri olan ve onunla iletişime geçtiğini hissettiği satranç kitabıyla keskinleşir yeniden. Önceleri sadece vakit öldürmek ve can sıkıntısını gidermek için oynadığı satranç, bir akıl oyunu haline gelir onun için ve ileride Gestapo rejimine karşı kazanacağı gizli zaferin zeminlerini hazırlar. Hiçlik, yalnızlık, sessizlik; bir şeylerle giderilebilir belki. Peki, insanın sonsuza dek bunları aklından uzaklaştırması mümkün müdür? Kulağına dolan uğultulardan, kalbinin hızlı çarpıntılarından, aklının sessizliğinin gürültüsünden ne denli kaçabilir insan, insan kendisiyle ne kadar yaşayabilir? Dr. B. de tıpkı böyle bir zehirlenme yaşar, öyle ki buna “satranç zehirlenmesi” ismini verir. Kendisiyle kendisine karşı oynadığı satranç oyununun ne galibi olacaktır ne mağlubu. Bir siyah bir beyaz olurken, aklının odalarının tamamını satranç takımlarıyla doldurmuşken kurtuluverir tutsaklıktan; onu hem boşluğa ve karanlığa iten, hem de hayatta tutan satranç sayesinde. Dr. B. en büyük savaşını kendine karşı verir Gestapo’ya vermekten ziyade; çünkü o hiçlikte yok olmaktansa kendi karşıtını yaratmayı seçmiştir suçsuz yere hapsedildiği ışıksız, güneşsiz, yağmursuz otel odasında. Sonuç olarak, kişisel bakış açımdan Dr. B. ile Zweig’in bir anlam uğruna savaşan benzer karakterler olduğunu düşünüyorum. Dr. B., hiçliğe yenik düşmemek ve sisteme istediğini vermemek uğruna verdiği savaşta, Zweig’in dünya savaşının ortasında kalan hümanizmini korumak için verdiği savaşın izlerini bulmak mümkün. Hayatına kendi elleriyle son veren Zweig’in sonunun; kasvet, sınırlar, boşluk içinde yapabileceklerinin kısıtlılığıyla aklını kaçırmaya yakın hale gelen fakat sonunda kurtulan Dr. B. kadar şanslı olmadığını görürüz. Çünkü Dr. B., diktatörlüğe karşı gizli, küçük bir zafer kazanırken Zweig, hiçlikle olan mücadelesinde maalesef mağlup olmuştur… Kaynakça Zweig, Stefan. Satranç. Çev. Ayça Sabuncuoğlu. İstanbul: Can Yayınları, 2013. Sena Beril Toprak KÜÇÜK ŞEYLER, BÜYÜK MUTLULUKLAR Küçüklüğümde hep Polyanna gibi oldugumu söylerler. Her şeyde bir güzellik görmeyi, en ufak şeyden bile mutlu olmayı ve değerini bilmeyi öğretmiş ailem bana. Ufak bir not kağıdına yazılı sevgi sözcükleri, mutfaktan gelen yemek kokuları, bakkaldan alınmış bir şeker ya da sakızdan çıkan resimli bir kağıt... Mutlu etmeye yetermiş beni bunlar. Ardından fark ettim ki zamanla kaybetmişim bu özelliğimi. Her şeyin en pahalısını, en lüksünü arar, sever olmuşum. Pahalı çantalar, saatler, parfümler... Sadece bunlar mutlu eder olmuş beni, parayla satın alınabilecek şeyler... Geçen gün Petra Hartlieb
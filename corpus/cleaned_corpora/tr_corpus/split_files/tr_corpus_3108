evi benimseyeceğini ve oradaki çocuklar için bir ana bir ışık olacağını belirten Aliye bu amacına ulaşmak için korkusuzca her zorluğun üstesinden gelmiş ve bir güneş gibi doğmuştur Anadolu topraklarında. Her ne olursa olsun kendimize olan güven, inançla karşılaştığımız bütün zorulukların üstesinden harcadığımız çabalar sonunda gelebileceğimizi çok iyi anlatan eşsiz bir roman. Hayat, o kadar acımasızdır ki uğruna savaştığımız isteklerimizi bize verememek için önümüze büyük engeller çıkarır. Düşüncemizin, inançlarımızın benimsenmediği dışlanma duygusunu hissettiğimiz ortamlarda bulunabiliriz. Karşılaştığımız zorluklarda sığındığımız en güvenilir limandır kenimize olan güvenimiz ve cesaretimiz. Güven ve inanç duyguylarını barındırmayan insanın hayattan aldığı haz anlık mutluluğuyla kısıtlıdır. Uğruna savaştığımız mücadele verdiğimiz en ufak bir şey bile aslında hayatımızın temeline kök salmaktadır. Peki, ya bu güven, inanç, cesaret gibi hayatımızın temelini oluşturan yapıların başında ne gelir? Şüphesiz ki; umut! Umutsuz bir insan içinde barındırdığı cesareti, inancı ve hayata dair olan hadeflerini açığa çıkaramaz. Umuttur içimizdeki devasa dürtü. Anadolu topraklarına giden Aliye içinde beslediği hedeflerini geliştirme umudu olmasaydı gelebilir miydi onca zorluğun üstesinden? Kesinlikle hayır. İnsanoğlu bazen amaçlarına ulaşmadan önce hayatın acımasızlıklarıyla dolu okyanusun ortasında bulur kendini. Her YAYCILI2 saniye acımasız dalgalara doğru kulaç atması ve umuduna dört eller sarılması gerekir çünkü umuttur oksijensiz kaldığımızı hissettiğimiz an bize nefes olan. Hayatımızın ışığına olan yolculuktur umut. Hayata gözlerimizi açtığımız anda başlar sıkıntılarımız. Kim inkâr edebilir ki sıkıntısız bir hayatının olduğunu? Doğumdan ölüme kadar akan hayat pınarında umudumuzdur karşılaştığımız sıkıntıların üstesinden gelmek için kullandığımız silah. Her ne yaşarsak yaşayalım sıkı sıkıya bağlıysak umudumuza tüm dertlerimiz yok oluverir umudun parıltısıyla. Bazı insanlarını pusulası umutsuzluğa doğrudur. Tek doğru karşılaştığı engeller hayatının gerçeği olması ve bunları aşmak için herhangi bir çaba sarf etmemeleridir. Bir kere geliyoruz bu eşsiz güzel dünyaya karşılaştığımız zoruluklardır her anımızın değerli olmasını sağlayan. İstediğimiz her şeyi çok kolay elde etseydik hayatımız çok mu güzel olurdu? Doğduğumuz anda çabanın ne demek olduğunu anlamadık mı? Nefes almak için çırpınan küçücük kalbimiz, annemizden ayrıldığımız o an. Bunların hepsi aslında çabalamanın, umudun ne kadar da önemli olduğunu gösteriverdi bu güzel hayata gözlerimizi açtığımızda… Masallarda anlatılan hayatın tozpembe kokusunu ciğerlerimize çektiğimiz anda hayatın sert tokatıyla karşılaşırız. Çok istediğimiz, uğruna gecemizi gündüzümüzü verdiğimiz amaçlarımız gerçekleşmediği zaman içimizdeki umut filizlerinin köklerini kurutmamalıyız. Her son yeni bir başlangıçtır. Huzurun, sevincin, mutluluğun bir yerlerde bizi beklediğinin habercisidir umut. Umudunu kaybeden bir insanın kalbini ne tekrardan öylesine etkili attırabilir ki? Kim güldürebilir gözlerini tekrardan öylesine parlak? Şüphesiz ki; içinde büyüttüğü umut filizinden başka kimse onu hayata öylesine sıkı bağlanmasını sağlayamaz. Bütün bunlar değil midir umudu böylesine esrarengiz yapan? Acımasız hayat! Ölüme beş dakika kalan bu hayat yolcuğumuzda neden bağdaş kuruyoruz ölüme? Her saniyemizin değerini bilmeli içimizdeki umut ışığını söndürmemeliyiz. Unutmamalıyız ki umutsuz bir hayat karşılaştığımız her zorluğu benimsememize neden olur. Uyanacağın yeni bir güne, seni kavrayan eşsiz gökyüzüne sahipsen hâlâ yaşamaya dair bir umudun var demektir. Umudunla hayatını daha da güzelleştir. Ayça Begüm Taşçıoğlu Cehenneme Küsmek Bir insanda ilk dikkatinizi çeken özellik nedir? Çoğumuz bu soruya upuzun dalgalı saçları, çimenleri kıskandıracak denli bahar yeşili gözleri sıralardık herhalde. Yaşadıkça daha iyi belirgin gelen, göze çarpan özellik ise: ideolojiler. "Ah, ne saçmalıyor!" diyebilirsiniz, burun kıvırabilirsiniz düşüncelerime ama kelimeler, aslında oluştukları simgeler denli basit anlamlar içermiyor. Bir babaya oğlunu reddetmeyi göze aldıran, birbirini tanımayan insanların sırf karşıt düşüncede olduğu için diğerinin canını yakma isteğini tetikleyen, uzantıları belki bir katilin elini aratmayacak kadar kanlı, alçak değerler topluluğu, göz ardı edilememelidir. Dünyadan şerefiyle ayrılmak isteyen, ideolojilerin bir tiyatro sahnesi olduğunu bilen insanların inandığı, populizmle hayatımıza dahil olmuş yeni bir kavram var: apolitiklik. Apolitiklik, olmuş ve oluşturulmuş tüm anlam ve nefret kargaşalarından çok farklı bir kavram. Tüm dünya alev topu misali yanıp cehennemi kıskandırırken kendine, "Ben yatıyorum." diyerek battaniyeyi üzerine çeken, size küs yatmış eşiniz, apolitik insanlar. Ben onlardan biri olmanın madalyonunu şerefimle, kan sıçramamış omuzlarımda taşıyorum hudutlarca göğe yükselen onurumla birlikte. Milyonlarca cana mâl olmuş, nice evleri yerle yeksan etmiş değerleri desteklememek; fanatizmin süslü reklamlarına alet olmayıp sınırlara ve ülkelere hatta düşüncelere aidiyet duymamak, insanlığın ve özgürlüğün tanımını yapacak olsam yüreğimden damlayan argümanlarım olurdu. Ülkemizde hatta dünyanın dört bir yanında popülerleşen "apolitiklik" tanımı, sempatizanlarını nasıl topladı? Tüm bu apolitik insanlar, ateşsiz cehennemlerine sırtlarını dönüp uyumak mı istedi sadece? Bence öyle, benim için öyle. Belki düzenlerin karanlık bariyerler olduğunu çoğu insandan önce görüp engellemeye çalışan insanlardır onlar. Felsefe derslerinde anlatılan süslü düzenler... Bütün düzenler insanın öz doğasına tezat beşerî materyallerdir benim nazarımda. Elinde karanlık megafonlarıyla kitlelere hitap eder liderler, onlara en başarılı düzen olarak kendi küçük simsiyah dünyalarını sunarlar, canlarına ve oylarına karşılık. Tüm bunlar prangalar çeker insanoğlunun bakışlarına, gökkuşağı artık çok çok uzakta anlatılan bir hikâyeden ibaret kalacaktır. İnsanoğlunun tek ihtiyacı biraz yemek, biraz uyku, biraz su ve sevgi değil midir? Bu bizi canlı kılmaz mı, düzenlerden ziyade? Bendeniz hiç düşünmem sınırları. Onlar, tarihte söylenmiş en büyük yalanlardır çünkü. Birbirimizi binlerce kilometre öteden sevebilen, umut yeşertebilen kalpleriz biz. Metropol insanı, kalbinin en derininden gelen bir sızıyı, boğazında düğümleyip kârlı bir hidroelektrik santral kurabiliyorsa göz pınarlarında, kuraklıktan bir kap suya muhtaç yavru için, gözyaşları karın doyurmasa bile sınırları kül etmeye yeter. İdeolojinin ömrümüze kattığı sınırlar, umutsuzluk grisi tuğlalardır lakin sevginin önüne set kurulmayacağını tüm kıtaların en aydın kişileri evvelden beri bilmektedir. Sınırsızlık bile bir ideoloji sayılabilir, Yaşam ve Ölüm Yorgunu adlı kitapta Mo Yann'ın anlattığı, dayatılan sistemler gibi. O zaman da otoritelerin eline verilir dizginler, kanlı tahtlara altın dişli krallar oturtulur, en iyi onlar bilirmiş gibi yönetmeyi tüm gezegeni. Sınırsızlık yüzünden methedilse bile bu kişiler önünde sonunda diktatörlükle son bulacaktır eylemleri. Hoş, tek bir ülke veyahut bir elin parmağını geçmeyecek sayıda ülke kendini "sınırsız" ilan etse, bu dünyayı sınırlardan arındırmayacak, bariyerlerini yıkmayacaktır ki. Tahtların vârisleri, kendilerini tanrılaştırmakla yükümlüdür. Öyle değilse eğer, niçin insanları özgürleştimek adına onları dikenlerin arkasına gizler ve onların her hareketlerini izler? Bunun adına insanların insanlara yetebildiği düzenler yaftası konulur. Elbette yansıtmaz gerçeği ve uzun ömürlü kalmaz. Tek bir ideoloji öne sürülemez, kan sıçramamış omuzlarına. Ocaklara gözyaşları seli yaşatmayacak tek bir somut örneği olmamıştır. Felsefe derslerinde anlatılan "idealar", adı üzerinde gerçekleştirelemeyecek pembe yalanlardan ibarettir. Zamanlar içerisinde denenmiş tüm ideolojileri kıyaslamak, zulmü kıyaslamaktan başka bir şey olmayacaktır. İdeolojiler, tezatlıktır. Varolacaksa eğer bir düzen, sevgiyle temellendirelim onu. Sembolik nefret kalıplarına sığdırmayalım. Üzüntülerimizi katlayıp tarihin kanlı sayfalarına defnedelim. "Bakışlarımız gökkuşağımızdan ayrılmasın!" sözleridir, bir apolitiğin temennileri. Furkan Şahin Akıl Tutulması ve İdrakimiz Çoğu insan, hayatın karmaşık döngüsü içerisinde birçok kez çıkmaza düştüğünü hisseder. Bu çıkmazlardan kurtulmanın bir hayli yolu olsa da hemen herkes kendisine zarar verecek yolları göz ardı ederek başka seçenekler düşünmeyi tahayyül edemez. Sebebi ise düştüğümüz durumun bizi her yönüyle kuşatıp düşünme idrakimizi elimizden almasında yatar. Kimi zaman anlık bir süreçte veririz bizleri eski halimize döndürecek kararları kimi zaman da bu kararları uzun bir süreçte ancak yine mantık çerçevesinden yoksun bir şekilde veririz. Oysa tüm insanlık tarihi boyunca yaşanan bütün olaylarda insanlara baş edemeyecekleri zorluklar verilmemiştir. Biraz sabırlı olarak ve aklıselim davranarak yaratılanların en kudretlisi olan bizlerin, üstesinden gelemeyeceği bir sorun yoktur. Hayatta karşılaştığımız tereddütler ve bizleri köşeye sıkıştıran tüm olumsuz durumlar bizlerin sağlıklı karar verme mekanizmasında tahribata yol açar. Ancak yalnızca olumsuzluklar ve ikilemler bu duruma sebep olmaz. Çoğumuz, herhangi bir meselede istediğimizin gerçekleşmesine bazen o kadar önem veririz ki arkada bıraktıklarımızı ve kaybettiklerimizi göz ardı ederiz. Oysa bize zararı dokunacağını bilerek davranmamız akıl tutulması yaşadığımızın bir kanıtı niteliğindedir. Kendimden örnek verirsem hayatımın birçok döneminde rekabet ortamı içinde galip gelmenin hazzını yaşamak için çok emek sarf ettim. Günler, haftalar, aylar boyunca emek sarf ettiğim pek çok yerde önde olmanın tarif edilemez büyüsü beni hep kuşattı. Ancak belli bir süre zarfı geçtikten sonra geriye dönüp baktığımda bu hazların gelip geçici ve beyhude olduğu gerçeğiyle yüzleştim. Bu da beni, hedefimden alıkoyacağı gerekçesiyle yapmaktan geri durduğum hayatın birçok farklı yönünden mahrum bıraktı. Sonradan düşündüğüm zaman fikirlerimin değiştiğini görsem de geçmişte, şimdikinden farklı ve benim için daha faydasız olduğunu düşünmem o zaman aralığında bir nevi akıl tutulması yaşadığımın göstergesiydi. Mantıklı düşünememe sürecini ve akıl tutulmalarını en az zararla atlatmanın formülü ise çevremizde bizi doğru yönlendirecek bireylerin varlığında yatıyor. Çevremizdeki bu kişilerin varlığı da düştüğümüz çıkmazları açma konusunda bizlere büyük avantaj sağlıyor. Öte yandan bizim gibi zor durumda olan insanların bizi kuşatması da tüm bu süreci daha güç kılıyor. Pek çok yerde de zor durumda olan insanların yine benzer konumda bulunanlar ile daha güçlü ilişkiler kurduğu ise bir gerçek. Sebebi ise insan psikolojisinde yatıyor. Hepimiz benzerimizi arama telaşı içindeyiz veya çevremizi bize benzeyen insanlarla kuruyor ya da diğer insanları değişime zorluyoruz. Hayatın doğal akışı içerisinde meydana gelen bu durum hayatın bizleri sınadığı noktalarda dezavantaj olarak karşımıza çıkıyor. Bahsettiğim tüm bu insan olma melekelerinin kaybolduğu durumlar bazen çok çarpıcı bir şekilde karşımıza çıkabiliyor ve şahit olduğumuzda halimize şükretmemiz gerektiğini bizlere hatırlatıyor. İşte bu şoke edici hikâyeler çarpıcı bir şekilde sunulunca hayatımızı sorgulamamız kaçınılmaz oluyor. Bir Rüya İçin Ağıt da bunu başarmış bir film. Zayıflamak amacıyla yaşamını diyet haplarına mahkûm eden Sara, hayatta karşılaştığı engelleri aşmak için çıkar yol seçtiği uyuşturucu maddeyi temin etmek için hayatını karartan Harry ve kendini hayatın çıkmazlarından kurtarmaya çalışırken uçuruma sürüklenen Marion… Tüm bu karakterler çok arzuladıkları o yaşamı elde etmeye çalışırken arkalarında bıraktıklarından 1 habersizlerdi ve hayatları uçuruma sürüklenirken kendilerini mantık çerçevesinde düşünmeye zorlayacak kişilerden mahrum olmaları felaketlere yol açtı. Hemen hepsi düş kurdukları o masum yaşam için cenin pozisyonundaki bebeklerden farksızdı. Ancak kurtulmaya çalıştıkları tüm zorluklar, peşlerini bir türlü bırakmadı. Hayatın peş peşe kıyıları döven bu hırçın dalgalarının karşısında sarsılmadan durmak hiç de kolay sayılmaz. Etrafımızda bulunan yol göstericiler yetişmeli imdadımıza ya da bataklığa daha çok saplanmamız içten bile değil. Harry, Marion ve Sara da kendi dünyalarında çırpındıkları sırada mütemadiyen daha kötü duruma düştüler. Onları bu durumdan çekip çıkartacak eli bulmaları ise hiçbir zaman gerçekleşmedi. Oysa dünyevi hazza bu kadar gömülmüş dimağlarının başka birileri tarafından uyarılması çok daha farklı sonuçlara sebep olacaktı. Tıpkı Necip Fazıl’ın fikri hayatını kökten sarsan o karşılaşma gibi. Abdulhâkim Arvâsi ile tanıştıktan sonra hayatı değişen ve kalbi İslam’a ısınan Necip Fazıl, yaşamını din çerçevesine oturtmuştu. Edebi eserlerinde de yetkinliğe ulaşarak yazın dünyamızda üstat lakabıyla anılmaya layık görülen örnek bir şahsiyet olmuştur. Hayatın işte bu acımasız ikliminde, kendimiz olarak kalmak ve aklımızı korumak gittikçe daha büyük bir mesele olarak karşımıza çıkıyor. Bu iklimin, ilikleri donduran soğuğu akıl tutulmalarını ve yaşamların zaten kötüye giden akışını daha da körüklüyor. Bu noktada, aklıselim kimselerin etraftaki varlığı hayati önem arz etmekte. Yoklukları ise yeni ve daha tehlikeli kıyılara bizi sürüklemeye sebep. Bize verilen en büyük sermaye olan yaşamın tüm bu gelgitlerinde savrulmadan durmak da sadece insanoğlunun başarabileceği bir süreç olarak duruyor. KAYNAKÇA Aronofsky, Darren (Yönetmen). (2000). Requiem for a Dream [Film]. Artisan Entertainment. 2 21400475 Saliha Tığlıoğlu HAVVA’NIN DÖRDÜNCÜ KIZI Hayat her geçen gün kendisine yaşantılarımızı, benliklerimizi ve cevaplanmamış sorularımızı katarak yürümüyor adeta koşuyor. Biz onun bu enerjisine uyum sağlamaya çalışıyor ve kimi zaman bazı şeyleri ya göremiyor ya da görmek istememenin en doğru olduğu sonucuna varıyoruz. Peki, ne kadar sorguluyoruz? Yaşantılarımızın, aidiyetlerimizin izin verdiği ölçüde ne kadar bu “sorgulayamama” işinde takılıp kalıyoruz? Günahkâr, İnanan ve Şaşkın… Elif Şafak Havva’nın Üç Kızı adlı kitabını yazarak bize altını çizecek yer bıraktırmayan bir başucu kitabı armağan etti. Bu kitap bana kafamdaki tüm belirsizlikleri ortadan kaldırmamda büyük rol oynadı.Hayatlarımız durmadan ön yargıyla yaklaştığımız tavırlar, çözülemeyen kavgalar, bitmemiş nefret patlamaları, kalıplaşmış genellemelerden ibaret ve bizi durmadan yıpratıyor. Bazen düşünmeden edemiyorum, neden bunlara tahammül ediyoruz? Hayatımızı bu denli nedensiz öfkeleriyle saran bu çemberlerde ne kadar sağlıklı kalabiliyoruz? Gün geçtikçe insanlar içine kapanıyor, güven sadece sözde kalıyor, mutluluk insanın nefesini kesen imkânsız bir hayalden öteye geçemiyor. Bu denli birbirimizden uzaklaşmayı nasıl başardık? Yazımın başından beri sonuca varılamayan, açıklanamayan birçok soru sordum. Bu soruları kitabın merak kokan sayfalarında bulmanız, yıllardır kelimelere dökmek istediğim “tam olarak buydu” diye düşünmeniz mümkün. O kadar kıldan ince noktalara giriyor ki, acaba güvende miyim demeden geçemiyor insan.Çünkü kendimi sınırsız, orantısız ve bir o kadar da gerçek bir kargaşanın içinde buluyorum kitabın sonlarına doğru... Toplum, gelenek, kural, kanun her ne olursan olsun birçok şeyi bu soyut kavramların adı altında uygulamaya çalışıyoruz. Bunu yaparken birbirimizi hoyratça eziyoruz. Nasıl mı? Siyah kedi ile beyaz kedi, Alevi ile Suni, inanan ile inanmayan, başörtülü ile bikinili, engelli ile sağlıklı. Çoğu noktada ayrışıyoruz ve geri dönülemez bir noktada kırılıyoruz. Kitabın bana göre en sıradışı, en güzel yönü, tanıdık olmayan sularda yüzmeye çalışması. Nasıl mı? Dinine düşkün insanlara şüphe serpiştirmesi, inanmayanlara ise hayatın bir noktasında inanç katmaya çabalaması. Hiç kimse tam anlamıyla doğruyu temsil edemiyor ve aslında doğrunun tanımını yapabilmek de pek mümkün gözükmüyor. Ama sevmek o kadar güzel ve bir o kadar da kolay ki... Farklılıklarımızı, çeşitliliğimizi kucaklarsak, sahiplenirsek o zaman hayatlarımızdaki güzelliklerin bir koşuşturmadan ya da kavgadan ibaret olmadığını fark edeceğiz. Her şey karşılıklı değer ve yargıların düzgün bir çizgide ilerlemesiyle güzelleşir.Bu yüzden saygı duymak, benimsemek olmalı dilimizde ve hareketlerimizde… İkisi bir olmadığında penceresi olmayan ev gibi insanı bunaltıyor, mutsuz ediyor. Bir diğer önemli nokta ise kitabın her karakterinin arkasına gizlenip tüm merak ettiklerini düşündürmeye uğraşan bir yazar var. Bilgi, kültür ve merakla birleştiğinde belki de en müthiş iksir oluyor. İnsanlar okuyarak içiyor bu iksiri, düşünerek sindiriyor, sorarak özümsüyorlar. Bir diğer önemli nokta ise yazarın yarattığı üç kızdan birisiyle olan benzerliğim sanırım bu beni biraz korkuttu çünkü kendimi sayfalar içinde can bulmuş hissederken, benzersiz bir dayanışmayı omuzlarımda hissettim. Bir yere bağlanamayan, bir düşünceyi körü körüne savunamayan, özgürlüğü tatmak isteyen bir ruh… Bunlar benim için başkaraktere olan yakınlığımdan ibaret. “Kendine güveni o kadar çorak, endişeleri öylesine bereketliydi ki”(Şafak 123). Beni karaktere yakın hissettiren bir neden daha. Endişe duyduğum pek çok durum karşısında yönlendirilmeye o kadar müsait bir tabiatım var ki... Sanırım bir insanın başına gelebilecek en kötü alışkanlık. İnsanların memnuniyetiyle, onların istekleriyle o kadar içli dışlıyız ki, kendi güvenimizi yanlış sularda arıyoruz. Sıradışılıktan uzak, öğretme amacı gütmeyen Havva’nın Üç Kızı bana hayatımızdaki güzellikleri görmenin ihmal edilmemesi gereken bir değer olduğunu hatırlattı. Kalbim Oxford Üniversitesi’nde Profesör Azur’un büyülü sınıfında Peri ile beraber kaldı. Kitabı her elime aldığımda o basit ama ulaşılamaz dünyaya adım atmak için huzursuz bir şekilde bekleyen beni bulacağım sanırım... Kaynakça: Şafak, Elif. Havva’nın Üç Kızı. İstanbul: Doğan Egmont Yayıncılık, 2016. 1.Baskı MEHMET ARDA NANE21300706TURK 102-22GEORGE ORWELL-KİTAPLAR VE SİGARALAREDEBİYAT KAÇ PARA EDER?Bu yazıda George Orwell'in “Orwell,George.Kitaplar ve Sigaralar.London:Tribune,1946.” adlı denemesi dönemin politik çalkantıları da göz önünde bulundurularak ortalama bir insan hayatında kitapların mı yoksa sigaraların mı daha değerli olduğundan bahsedilecektir. Yazar bu denemeyi yazdığı dönemde yani günümüzden yetmiş sene öncesinde insanların ve toplumların kitaplara bakış açısını kitaplarla kıyaslayarak hangisinin daha çok önem taşıdığını vurgulamaya çalışmıştır.İlk olarak, insanlar günlük hayatlarında kitap okumayı, satın almayı, bir koleksiyon yapmayıhobi olarak görmektedirler ve hobi de standart bir insan yaşamı için lüks gözükmektedir. Bundan ötürü kitaplara ayıracak parası yoktur insanların. Aslına bakılırsa her kitap da o kadar pahalı değildir; fakat insanların böyle bir alışkanlığı olmadığı için bir kitap okumuş olmanın onlara katacağı manevi değerle ilgilenmiyorlardır. George Orwell de tam bu konuda insanların hayatında sigaranın ne kadar vazgeçilmez olduğunu ve kitaplara kıyasla her zaman daha ön planda tutulduğunu göstermeye çalışmıştır. İnsanlar sigaraya harcadıkları parayı bir lüks veya kayıp olarak görmemektedirler; çünkü sigara onlar için artık temel bir ihtiyaca dönüşmüştür. Belki de her gün birpaket aldıkları sigaraya verdikleri para kitaplardan çok daha fazladır; ama bunu göz önünde bulundurmazlar. Ayrıca kitaplar sigaradan daha uzun sürede tükenirler hem maddi hem manevi olarak. Bunun kanıtı ise bir kitabı okuyup bitirdikten sonra onu rafa kaldırıp başka bir zaman diliminde yeniden gözden geçirebilirsiniz; ama bir sigarayı içip bitirdikten sonra onun izmaritini yere atarsınız, ayağınızın ucuyla ezersiniz ve bir daha yüzüne bakmaya şansınız olmaz. Bununla beraber sigaranın insan sağlığına verdiği zarar da yanında cabası. Nitekim bundan yetmiş yıl önce sigaranın zararları hakkında toplum çok fazla bilinçli değildi ve filmlerde, gazetelerde veya günlük hayatta çok tüketilen bir madde olduğu için kitaplara bir türlü sıra gelmemekteydi.Genel olarak eleştirilere tabi tutulmakta olan edebiyat olgusu toplum tarafından dışlanmaya maruz kalmaktadır; çünkü bu sanat türü ihtiyacın aksine bir lüks olarak insan hayatında damga vurmaktadır. İnsanlar ortada bu kadar acımasız gerçekler varken, yaşam şartları zorken bunlardan edebiyatla kurtulamayacklarının farkındadırlar. Bundan ötürü de edebiyatı hep bir köşeye itmeye çalışırlar. Edebiyatın lüks olması gerçeği onun “Sanat, toplum içindir.” anlayışına ters düşmektedir. Böyle bir durum söz konusuyken sadece boş vakti ve çok parası olanlar sanatla uğraşır diye bir kanıçıkmaktadır. Bunun sonucunda ise “Sanat, sanat içindir.” olgusu gün yüzüne çıkmaktadır. İnsanlarıncehaletle savaşmaya çalışmayıp da sadece tekdüze bir şekilde hayatlarını sürdürüp kitaptan uzak kalmaları onları sadece kitapların verdiği bilgilerden mahrum bırakmaz. Ayrıca onların kendilerini geiştirmeye çalışmadıklarını ve bir ot gibi yaşadıklarını gösterir. İlginçtir ki, insanlar kitaplara para harcamazken giyim kuşam, teknoloji, kozmetik gibi alanlara harcadıkları paranın belki de çeyreği kadar olan kitap parasını vermeyi çok görmektedirler; çünkü hayatlarında hiç denemedikleri ve okumanın nasıl bir haz olduğunu bilmedikleri için bunu göz önünde bulunduramazlar. Günlük hayatta o kadar gereksiz, değersiz sırf moda diye birçok şeye para harcayan insanlar bu tarz meseleler için para buluyorlar da nasıl konu kitaplara geldiği zaman fakir oluyorlar parasız kalıyorlar bunu anlamak gerçekten çok güç. İnsanların yapmış olduğu bu tezat ne yazık ki toplumu eğitimsel açıdan belli bir düzeyin üstüne çıkaramıyor.Sonuç olarak, yazarın yaptığı bu hesap kitapta çıkan sonuç kitaplardan yana olmasına karşın insanlar bunu yine de anlamayacaklardır; çünkü zaten George Orwell yaptığı bu tespiti de bir kitap haline getirmiştir. Herhangi bir kitap alıp okumayı bilmeyen insan, gelip de bu yazarın bu kitabını almayı düşünemez bile. Bu durum sonuncunda ise insanların bu konu karşısında farkındalık kazanmaları imkansız hale gelmektedir. Olay sadec yazarın anlattıklarından ibaret değildir ne yazık ki; çünkü onun da anlattıklarını değerlendirebilmek için onun yazığı kitabı alıp okuak ve bunun üstüne konuşmak gerekir. Bu farkındalığa ulaşmak ne yazık ki kitap okumadan mümkün gözükmemektedir.KENDİMİZDEN VAZGEÇİŞ Nedir bizi biz yapan? “Ben” dediğimizde vurguladığımız özümüz nasıl bir karaktere sahiptir aslında? Hayatımızın çoğu evresinde insanların bizi yanlış tanımasından korkarken “gerçek biz”in ne olduğunu, onu başkalarına nasıl tanıtacağımızı biliyor muyuz peki? En önemlisi de bu “biz”i nasıl şekillendiriyoruz veya gerçekten özümüze biz mi karar veriyoruz? “Biz”i “biz” yapan kendimiz değilsek eğer kim bir oyunu hamurunu şekillendirir gibi şekillendiriyor benliğimizi? Yaşamımızın her döneminde birbirinden değişik sayısızca insan hayatımıza girip çıkıyor ve hepsi farklı derecelerde bizi, özelliklerimizi, huylarımızı hatta yaşantımızı etkiliyor. Doğduğumuz andan itibaren bu döngünün içine adım atıyoruz. “Adı ‘Mert’ olsun ki mert bir insan olsun ileride!” denilerek kendimize bir “isim etiketi” kazanıp, hayat yolunda koşmaya başlıyoruz. Biraz daha büyüyüp kendimize oyun arkadaşları edindiğimizde bir arkadaşımızdan olur olmaz şeylere küsmeyi öğrenirken, ötekinden düştüğümüzde ağlamadan tek başına kalkabilmeyi öğreniyoruz. İlkokulda okuma yazmayı öğreniyoruz; bir arkadaşımızla beraber çizgi romanlar okurken, diğeriyle de öykü okumaya düşkünleşiyoruz. Liseye geliyoruz; bazı dostlarımızla geleceğimizi şekillendirmeyi öğrenirken, diğerleriyle de hâlâ çocukluk günlerimizi yaşamaya devam ediyoruz. Büyüyoruz, büyüdükçe daha çok öğreniyoruz yaşadıklarımızdan, insanlardan... Değişik özellikler ediniyoruz hayat yolunda koşmaya devam ederken ve bu bizi şekillendiren çekirdek etken oluveriyor. Ama bir gün geliyor belli bir yaşımıza kadar heybemizde topladığımız karakteristik özelliklerimizden yavaş yavaş ödün vermek zorunda kalıyoruz. Benliğimizi, bizi biz yapan özelliklerimizi döke saça ilerlemeye çalışıyoruz hayat yolunu tamamlayabilmek için. Koşamıyoruz artık, çünkü yükümüz ağır... Artık hayatımıza giren insanlar bize bir şeyler katmamaya başlıyor hatta hepsi her gidişlerinde bizden bir şeyler götürüyor. Özümüzü oluşturan ne varsa yavaş yavaş koparılıyor bizden. Bunu da en çok sevdiklerimiz yapıyor. Sevdiklerimiz, bizi koşulsuzca kabullenmelerini beklediğimiz insanlar… Domuzu Kırmak kitabındaki “Sinek Kaydı” adlı öyküde de “Kız onu pürüzsüz, köşesiz, çıkıntısız seviyordu.” ifadesiyle aslında “koşullu sevgi” gerçeği yüzümüze vuruluyor (38). Buna gerçekten “sevgi” diyebilmek mümkün mü bilmiyorum ama bizim kayıtsızca sevgi duyduğumuz insanlar bizi evire çevire kendi arzuladıkları biçime sokmaya çalışıyorken, biz de karşıdan göreceğimiz muhtemel duygular için bu değişime göz yumuyoruz. Oysa kendimizden verdiğimiz ödünlerin sonucunda “biz” diye bir şey kalır mıydı ki? Bu insanlar gerçekten “biz”i mi seviyordu yoksa idealize ettikleri bir forma bizi dönüştürmeye mi çalışıyorlardı? Zaten bizi pürüzlerimizle sevmeyeceklerse diğerlerinden ne farkı kalırdı ki onların? Mükemmel olanı sevmek kolay, önemli olan bir insanı kusurlarıyla kabul edebilmek. Fakat biz bunun farkına varamadan en çok değer vermemiz gereken varlıktan, kendimizden feragat ediyoruz. Bunu da sırf sevilebilmek, kabul görmek adına yapıyoruz. Olan biteni idrak ettiğimizde ise iş işten geçmiş, benliğimizi kaybetmiş bir şekilde hayat yolunun kenarında debelenirken buluyoruz kendimizi. İnsanı en çok yıpratıp, kendinden uzaklaştıran olaylar başkaları tarafından onların “iyiliği” için yapılanlar bana kalırsa. Bizim iyiliğimiz için hangi renk kazağı giyeceğimiz, hangi yaşıtımızla arkadaşlık kuracağımız, hangi üniversiteye gideceğimiz ve bunlar gibi en basitinden en hayati olana kadar bütün kararlar sevdiklerimiz tarafından kararlaştırılıp öğütleniyor hatta bazen öğütlenmekle kalmayıp zorla diretiliyor. Kendi benliğimiz, bir birey olduğumuz yok sayılıyor ve onların kalıplarına girmemiz için bizi peşlerinden sürüklüyorlar. Dediklerine bakılırsa bunların hepsi bizim iyiliğimiz için ama ben bunun doğru olmadığını hatta sevdiklerimizin kendi arzularını daha “insancıl” bir şekilde bize dayatabilmek adına bu kalıba sığındıklarını düşünüyorum. Fakat ne yazık ki, biz de bu insanların samimiyetine güvenerek ve onların sevgisini kazanabilmek adına elimizden geldiğince değiştirmeye çalışıyoruz kendimizi. Yakın arkadaşımız istedi diye tuttuğumuz takımı değiştiriyoruz, ailemiz istedi diye kendi hayallerimizden vazgeçip onların hayallerini yaşamaya çalışıyoruz, çocuklarımızın istekleri için kendimizi arka plana itiyoruz ve böyle böyle yaşamaya çalışıyoruz. Ama bir gün arkamızı dönüp olan bitene şöyle bir baktığımızda “öz”ümüze çoktan veda ettiğimizi fark ediyoruz. Eski dostumuza buruk bir tebessümle veda ettikten sonra yolumuza “herkes” gibi, herhangi bir özelliğimiz olmadan devam etmek zorunda kalıyoruz. Çünkü artık heybeyi baştan doldurmak için vakit yok; hayat yolunun bitiş çizgisine yaklaşıyoruz kazançlarımızı geride bırakıp, “biz”e özlem duyarak. Gün gelip de “son”a yaklaştığımızda arkamıza dönüp bakacak kayıplarımız değil de “biz”i ileriye daha hızlı götürecek kazançlara sahip olmak ümidiyle… RANA GÜNDÜZ KAYNAKÇA Keret, E. (2016). Domuzu Kırmak. Çev. Pardo, A. İstanbul: Siren Yayınları Kitapların Bize Kattıkları Kitaplar onları okumayı bilen insanların en yakın dostudur çünkü insanları kırmazlar, belki duygulandırıp ağlatırlar fakat insanları üzmezler. Kitapların insanların en yakın dostu olmasının en önemli sebebi ise insanları özgürleştirmeleridir. Kitaplar insanları alıp o kadar büyük, uçsuz bucaksız bir diyara götürür ki orada sınır yoktur. O diyarda uçabilirsiniz, ışınlanabilirsiniz bunların dışında o diyarda bir yere gitmeden o yeri gezebilirsiniz ayrıca bu diyarda asla insanlar üzerinde bir baskı yoktur ve bunun sayesinde gerçek hayatta yaşayamayacağınız deneyimleri özgürce burada yaşayabilirsiniz. Bu deneyimler sayesinde hayal gücünüzü geliştirebilirsiniz ve gerçek hayatı daha iyi tanıyabilirsiniz çünkü gerçek hayatta etrafınızdaki insanların yarattığı baskılar yüzünden birçok şeyi deneyimleyemezsiniz ve hayatı tanıyamazsınız fakat kitaplar işte bu deneyimleri yaşamanızı sağlar, size hayatı tanıtır ve hayal gücünüzü geliştirir. Jeanette Winterson'ın Normal Olmak Varken Neden Mutlu Olasın adlı kitabındaki karakter de kitaplar sayesinde hayatı tanımış, hayal gücünü geliştirmiştir ve mutluluğu aslında bu sayede bulmuştur. Ülkemizdeki insanların çoğu kitapları sadece birer kağıt parçası olarak ya da okuyarak vakit geçirmek için kullanılan birer araç olarak görüyor ve bence bunun en büyük sebebi eğitim sistemimiz çünkü bizim eğitim sistemimizde küçüklükten itibaren çocuklara kitap okumak birer iş olarak veriliyor ve onlardan kitapların içeriğinde ne var ya da ne yok buna odaklanılması istenmiyor. Onlardan sadece ne kadar hızlı okuyup okumadığını göstermesi isteniliyor ve bu da insanları kitapları birer arkadaş olarak değil de birer kağıt parçası ya da vakit geçirmek için olan birer araç olarak görmeye itiyor. Eğitim sistemimizin yaptığı bu yanlış hareket yüzünden insanımız kitapları okurken onlardan birer çıkarım yapmaya çalışmıyor, kendilerine hiçbir şey katamıyorlar ve sadece kitapları okuyup geçiyorlar bu da ülkemizin her geçen gün gerilemesine sebep oluyor çünkü insanlar kitapları adam akıllı okumadıkça kendilerini ilerletemiyorlar ve en önemlisi de hayal güçlerini geliştiremiyorlar ve bir şeyi geliştirmek istiyorsanız öncelikle bunu hayal etmekle başlamalısınız. Peki hayal gücü olmayan insanlarla bir ülkeyi ya da en önemlisi dünyayı nasıl geliştirebilirsiniz, daha güzel ve mutlu yer haline getirebilirsiniz? İşte bu soruyu kendimize sorduğumuz zaman her bir bireye ayrı ayrı kitap okumayı, bu kitaplardan hayatı ve hayal güçlerini geliştirmeyi nasıl öğreneceklerini öğretmemiz ve kitapların birer kağıt parçası olmadığını anlatmamız gerektiğini anlıyoruz çünkü insanlar bunu yapmaya yani kitaplardan bir şeyler çıkarmaya başladığı zaman etraflarındaki insanların baskılarının aslında ne kadar gereksiz ve dogmatik olduğunu, hayal güçlerini kullandıklarında yapamayacakları şeyin olmadığının farkına varacaklardır, hayal kurmaya başlayacaklardır ve hayallerinin peşinden koşacaklardır. Bunu yapan yani kitapları anlayarak okuyan okurken hayal kuran insanlara baktığımızda ne kadar başarılı olduklarını görebilirsiniz buna kendi hayatımdan bir örnek olarak babamı verebilirim. Babam köyde ilkokula gitmesine rağmen kitaplar onun en yakın arkadaşlarıymış ve köy kütüphanesindeki kitapları okuyup bitirdiği yetmezmiş gibi ansiklopediler okumaya başlamış bunlar da babama hayatı tanıtmış, hayal etmeyi öğretmiş ve bu adam 8 yaşında babasını kaybetmesine rağmen hem çalışıp hem okuyarak hayallerinin peşinden koşmuş ve zamanının en iyi üniversitesini kazanmış ve asla yılmamış çünkü hayal ettiği zaman her şeyi başarabileceğinin farkındaymış. Kitaplar her zaman hayatımızın birer parçası olmalı ve onların birer kağıt parçasından fazlası olduğunun farkına varmalıyız çünkü onlar bize göremeyeceğimiz hayatları göstererek yaşayamayacağımız anları yaşatarak bize hayatı tanıtır ve bizi çevremizdeki insanların baskısından kurtararak aslında onların yapamazsın dediği şeyleri bile hayal edince yapabileceğimizi gösterir ve bu da aslında bize hayal etmeyi öğretir. Biz hayal etmeye başladığımız zamansa önümüzde hiçbir şey duramaz. Umarım bir gün ülkemizdeki sistem de değişir de hepimiz kitapların sadece okuyup geçmek için değil de bizi geliştirmek için olduğunun farkına varırız ve hayal etmeye başlarız. Mustafa Bay 21501875 SILA İNCİ ZİHİN KONTROLÜ İş hayatına yeni atılan psikiyatrist çözüm üretemediği bir taleple karşı karşıya geldiğinde hastasını daha tecrübeli meslektaşına yönlendirir. Fakat bu talep zihninden bir türlü çıkmaz ve çözüm bulmak için düşünmeye devam eder. Bu olay kafaya takılan soruların her zaman çözüm için beklediğinin kanıtıdır. Aklını Koru Düşüncelerini Yönet adlı kitapta belirtilen “Kafamdaki bütün düşünceleri silip yok etmek istiyorum” ve “Aklımın bir kaç gün için dinlenmeye ihtiyacı var” talepleri, günümüzde sadece o kişinin isteği olmayabileceği, birçok kişinin aynı istekte olabileceği düşüncesiyle ve sadece bu soruna sözü geçen terapistin çözüm bulması gayreti ve yalnız onu ilgilendiren soru olmaktan çıkıyor, sizi de bu soru hakkında düşünmeye itiyor. Neden insanlar kafalarındaki düşünceleri silip yok etmek ister, onları buna iten sebep nedir? Bu gibi bir şey mümkün müdür? Bana göre ”Mümkünse hepsini değil de sadece ona acı veren düşünceler silinebilir mi?” fikri ön plana çıkıyor. Bu soru aslında sıradan bir soru gibi görünse de çözümlemesi kişilere, kişilerin yaşantı ve tercihlerine göre farklılık gösteren bir durumdur. Çünkü çevremde bu ifadeye yakın “Çıkıp bir dolaşayım, kafamı boşaltayım” cümlesini sık sık duyarım. Demek ki insanlar kafalarındaki düşüncelerin kendilerine ağır geldiğini düşünerek bunu hafifletmek için çeşitli arayışlara giriyor. Çok net olan bu sorunun çözümünün kişilere göre çok farklılık arzetmesi, önce yakın çevremden başlayarak sonra da daha çok kişi ile anket yapma fikrini bende uyandırdı. Ailem ve yakın çevremdekilere bu soruyu yönelterek bir başlangıç yaptım. Hepsinden farklı görüşler aldım. Bunlar arasında bazıları geçmişte kötü yaşamış olayları silmek istediğini, bazıları ise gelecek ile ilgili kaygılarının olduğunu, bunları düşünmek istemediğini belirtti. Bu ankete katılım ne kadar çok olursa görüşlerin de o kadar farklı olacağına inanıyorum. En kısa zamanda bu konuyla ilgili daha fazla kişiye ulaşarak anketimi tamamlamak istiyorum. Kişiler hep düşündüklerini gerçekleştirip ondan bir an önce kurtulmak ister. Oysaki bu bir kurtuluş değil, hafızaya kayıttır. Düşünce öyle bir şey ki negatif düşündüğünüz zaman kötü enerjiyi üzerinize çekersiniz. “Aklıma gelen başıma geldi” sözü yaşanmışlıktan edinilen bir sözdür. Kafamızı tırmalayan ve gittikçe şişiren kötü enerjiden kurtulmak için olayları pozitif düşünmek ve kafamızı rahatlatmak gerekir. Kimi zaman rutin yapılan uğraşlardan farklı şeylerle uğraşarak zihnimizdeki yoğunluğu gidermeye çalışırız. Bu yeterli gelmez ve içinden çıkılmaz bir durum alırsa bununla ilgili literatürlerden ya da güvendiğimiz kişilerin tavsiyelerinden faydalanırız. Durum çok ciddi ise bir terapiste danışırız. İnsanlar, hayat şartlarının doğuştan itibaren omuzlarına yüklenmesi sonucu belli bir dönemde bu yükü taşıyamayacak hale gelmesi ve sorunlarıyla baş edememesi durumunda çeşitli arayışlar içine girerler. Bunlar beyni uyuşturan ilaçlar kullanmak, kötü alışkanlıklara yönelmek ve ehil olmayan kişilerin yönettiği Çakra, Reiki ve Kuantum merkezlerine gitmek olabilir. Bu nedenle mesleki birikimleri olan akademisyen, uzman ve psikiyatristlerin deneyimlerini ve önerilerini paylaştıkları yol gösterici kitaplar yazmalarını önemsiyorum. Çünkü insanların terapiste gitmek için maddi imkanları, çevre hoşgörüsü ve desteği olmadığı durumlarda en kolay ulaşabileceği kaynak kitaptır, kitaplardır. Neyse ki günümüzde bu konuları ele alan çok sayıda kitap olması insanların aydınlanmasına yardımcı olmaktadır. Ne kadar çok düşünce, o kadar çok kayıt demektir. İnsanların duygularını, düşüncelerini kontrol eden akıldır. Bu nedenle aklımızı iyi korumamız gerekir. Onu besleyen besinlerden mahrum etmemeli ve lüzumsuz düşüncelerden uzak tutmalıyız. Geçmişin ve geleceğin yükü altında ezmemeliyiz. Aklın düşüncelerimizin evi olduğu, düşüncelerin zaman zaman gelip gittiğini, ancak onların evi olan aklımızı korumanın bilincinde olarak düşüncelerimizin sorumluluğunu üstlenmeyi ve aklımızı kontrol altında tutmayı bilmeliyiz. Kontrol altına aldığımız zihnimizi olumlu, pozitif düşüncelerle yönlendirmeliyiz. Bu sayede daha huzurlu ve dingin bir ruh haline sahip oluruz. Böylece çevremizdeki olayları ve sorunları daha mantıklı bir şekilde yorumlayıp kendimizi kötü ve umutsuz düşüncelerden arındırıp kaygılardan uzaklaşırız. Katilin Zihninden Ölüm “Temizlikçi” adlı bu eser, yazar Paul Cleave’in sürükleyici ve kan donduran polisiye romanlarından ilkidir. Birçok dergi onu “Yeni Stephan King” olarak nitelendirmiştir. Anlatım dili oldukça akıcı, açık ve sürükleyici olan Paul Cleave bu romanında okuyucuları içine çeken bir atmosfer oluşturmuştur. Joe, polis merkezinde çalışan zihinsel engelli bir temizlikçi ve tüm polislerin aradığı adı duyulmuş bir seri katildir. İnanılmaz zeki ve soğukkanlı Joe, kendisini zihinsel engelli bir karakter ile maskelemiştir ve polis merkezinde çalışmaktadır. Böylece asıl işini yaptığında delilleri gözden geçirip dikkat çekmeden yok edebiliyordu. Paul Cleave’in yarattığı bu karakter okuyucuyla birleşip insanın kendisini bu hikâyenin bir parçasıymış gibi hissetmesine neden oluyor. “Temizlikçi” adlı bu eser bir seri katilin kendi ağzından yazıldığı için okuyucuyu karakterle bütünleştirip daha heyecanlı ve soluksuz bir okumaya davet ediyor. Joe etrafındaki insanların dikkatini çekmeyen zihinsel engelli bir temizlikçi olduğu için diğer insanlar tarafından bir tehlike olarak görülmüyor ve bu sebeple polislerin de dikkatini çekmiyor. Karakter ‘dostunu yakın tut düşmanını daha da yakın’ felsefesiyle bütünleştiği için rahatlıkla insanları öldürüp normal hayatına devam edebiliyor. Kurbanları kadınlardan oluşan Joe önce kurbanın evine gidiyor kendi hayatıymış gibi onların hayatlarına dâhil oluyor ve büyük bir soğukkanlılıkla önce tecavüz edip sonra da öldürüyor. Fakat öldürme eylemi sadece öldürmek için değil bu karaktere göre. Değişik tarzlarla kurbanına acı çektirerek inanılmaz bir düşünce yapısıyla eylemini gerçekleştiriyor. Okuyucu karakterden nefret etmesi gerekirken tam tersine hayran kalıyor çünkü karakter yaptığı eylemi çok değişik bir düşünce tarzıyla gerçekleştiriyor. Öldürmek, bir kadınla beraber olmaktan daha çok zevk veriyor Joe’ya. Normal bir insanın alışveriş yapmak veya dışarıya çıkma ihtiyacı Joe için öldürme hissiyle aynı konumdadır. Joe hem bir temizlikçi hem de Middleton’ın Christchurch Oymacısı’dır. Hayatını bu şekilde sürdüren Joe birden kendini taklit eden bir katil ile yüzleşmek zorunda kalır. Taklitçi de kurbanlarını kadınlardan seçip sadece öldürüyordur. Joe’nunki gibi özel seçilmiş bir kurban değil, sadece kadınları öldüren bir katildir. Polisler bunu fark edemez çünkü aradaki farkı sadece Christchurch Oymacısı anlayabilir. Polisler bu cinayetleri de Christchurch Oymacısı’nın yaptığını düşünür ve aramalarına daha da geniş çapta sürdürürler. Bu arayış ve Joe’nun düşünceleri okuyucuya geçer ve okuyucu kendini olayın içinde bulur. Ben bu romanı okurken karaktere saygı duydum. Karakterin düşünce yapısı ve yaptıkları oldukça hastalıklı fakat etkileyicidir. Her sayfası okuyucunun nabız atışlarının değişmesine neden olan “Temizlikçi” bir şekilde okuyucuyu kendine bağlıyor ve kitabı elinden düşürmemesine neden oluyor. Normal bir günden sonra Joe bara gider ve bir kadınla tanışır. Amacı onu etkiledikten sonra öldürmektir fakat işler istediği gibi gitmez. Tanıştığı kadın aslında onun taklitçisidir ve Joe’nun gerçek kimliğinden haberdardır. Kitap tam da burada inanılmaz bir heyecan aktarıyor okuyucuya. Okurken olayın içinde hissediyorsunuz kendinizi. Taklitçi kadın, Joe’ya işkenceler yaparken siz de kanınızın çekildiği ve o işkenceleri yaşıyormuş hissine kapılıyorsunuz. Paul Cleave’in mükemmel anlatımı ile bir şekilde romanı yaşıyorsunuz. Sayfaların sonuna yaklaştıkça kitaptaki olayların akışının beklenmedik bir şekilde değiştiğine ve hastalıklı bir romantizmin doğduğuna şahit oluyorsunuz. Bu sapık seri katilin içinde aslında duygusal bir âşık olduğunu da görüyorsunuz. Bir kadının soğukkanlı bir katili bile nasıl değiştirdiğine şahit oluyorsunuz. Joe her zaman yalnız, kendi kararlarını kendi veren, kendinden emin zeki bir adamdır fakat bir kadına âşık olduğunda yardıma muhtaç ve ilk defa ne yapması gerektiğini bilmeyen bir adama dönüştüğünü görüyorsunuz. Joe korkak bir adam değil. Kafasının içinden geçenler çok ince düşünülmüş eylemlerdir. Bu çok zeki adamın işin içine bir kadın dâhil olunca önce intikam sonra aşk istediğini görüyorsunuz. Kitabı okudukça daha çok heyecan hissediyorsunuz. Kitabın sonunda Joe kaçınılmaz sona yaklaşır ve polisler katilin içlerinden biri, geri zekâlı Joe olduğunu anlarlar. Yakalanacağını hisseden Joe’nun kanıtları yok edişinin, cesetten kurtuluşunun inanılmaz heyecanını okuyucu da hissediyor. Joe’nun Melissa ile olan duygusal bağı okuyucuyu bir o kadar da şaşırtıyor. Polisler Joe’nun kapısına geldiğinde Joe artık hikâyesinin bittiğini anlıyor ve özgürlüğünün sona erdiğini de fark ediyor. Fakat hapse girmek onun kişiliğine uymayacağı için silahla kendisini vuruyor. Karakterin o anki hislerini tamamen okuyucuya aktaran Cleave çok başarılı bir eser sunuyor. Eseri okurken farklı duyguları aynı anda yaşadığınızı göreceksiniz. Ben romanı okurken insanlara bakış açım değişti ve ‘acaba içimizde böyle insanlar var mı? ’ diye soru sordum kendime sürekli. Beklenmedik kişilerin neler yapabileceğini gösteriyor bize Cleave’in bu eseri. Romanı bitirdiğimde kimseyi hafife almamam gerektiğini öğrendim. Başarılı anlatımıyla Paul Cleave, polisiye romanları neden sevdiğimi tekrar gösterdi bana. Aşk, intikam, hırs, hastalıklı bir düşünce yapısı ve tutkunun harmanlanmış bir biçimde hayal gücünden koparılmış tamamen gerçekçi bir hayatı okuyucularına başarılı bir şekilde sunan Paul Cleave, bu ilk eserinde büyük bir başarıya imza atmış ve bu kitabı art arda iki defa okumamı sağlamıştır. “Ben Joe’ydum. Aptal Joe. Ben Christchurch Oymacısı’ydım. Kararları ben verirdim. Kontrol bendeydi. Kimin yaşayıp kimin öleceğine ben karar verirdim. Eh, yaşa ve öğren. Derin bir nefes alıp tetiğe sonuna kadar bastım.” (Cleave, s.452) AHMET KAAN KASAP EN DEĞERLİ ŞEY UĞRUNA Hepimiz çok güzel hayatlara sahip gibi gözüküyoruz. Bu genellemeyi yakın çevremdeki insanlar ve kendi adıma gönül rahatlığıyla yapabilirim. Hepimiz hem ekonomik açıdan hem de kültürel açıdan kendilerini geliştirmiş ailelere sahibiz. Hepimiz kendi alanında son derece başarılı okullarda öğrenim görüyoruz. Altımızda son derece güzel lüks veya spor arabalar var. Cebimizde çoğu zaman istediğimizi yapabilecek kadar paramız da oluyor üstelik. Çoğu insanın hayalini kurduğu bir hayat tablosu çiziyoruz kısaca fakat bu hayat tablomuzun çok büyük bir eksikliği var ve bu eksiklik bizi günden güne daha mutsuz ediyor. Eksik olan şey ne diye sorarsanız cevap özgürlüğümüz olacaktır. Cebimizdeki para ve kredi kartları, altımızdaki arabalar ve üniversite kimlik kartlarımız hepimizin kelepçesi olmuş durumda. Hayattaki en değerli şeyimizi, özgürlüğümüzü feda ederek satın aldığımız kelepçeler. Elimizdeki bu fırsatların nasıl kelepçelerimiz olduğunu sorabilirsiniz. Aslında cevap gayet açık ve net. Elimizdekileri kaybetmekten o kadar çok korkuyoruz ki onları kaybetmemek için canımızın istediği şeyleri yapamıyoruz. Örneğin derslerimizi çalışabilmek için heyecanla beklediğimiz o filme gidemiyoruz, ailelerimizle aramız kötü olmasın diye kuzenlerle yapılan o sıkıcı yemekte iki saat oturmak zorunda kalıyoruz. Çünkü derslerimizin veya ailemizle aramızın kötü olmasının altımızdaki arabanın gitmesi, cebimizdeki paranın alınması demek olduğunu hepimiz az çok biliyoruz. Belki ne demek istediğimi sizlere bir iki ay önce başıma gelen bir olayla daha iyi anlatabilirim. Birinci dönemin tam ortalarına doğru hepimiz ders çalışmaktan, okulda koşuşturmaktan çok yorulmuş ve aslında biraz da bıkmıştık. Bir cuma akşamı biraz bu tempodan sıyrılmak biraz da eğlenmek için gece bir arkadaşımızda kalmaya karar verdik. Her şey gerçekten çok güzeldi. Yemekler yendi, biraz alkol alındı ve hoş bir sohbet dönmeye başladı. Herkes derslerin ne kadar ağır olduğundan, aldığı notlardan, yapması gereken ödevlerden ve çok yorulduğundan bahsederken aklıma bir fikir geldi ve sundum. Fikrim ise hafta sonu şehir dışında bir yere gitmekti. Herkes başta bu fikri çok sevdi hatta masada yol, otel ve yemek masrafının en fazla ne kadar tutabilir ki diye küçük ekonomik hesaplar bile yapıldı. Fakat sonra herkesin aklına yavaş yavaş ailelerimizden izin isteme düşüncesi, hafta sonu yapılması gereken ödevler ve kursa götürülmesi gereken kardeşler geldi. Bu fikirden bu nedenlerden ötürü vazgeçildi. Çünkü herkesin aklına bu küçük kaçamağın ailelerimizle aramıza soğukluk sokabileceği olasılığı geldi. Aileyle yaşanan soğuklukta her zaman sahip olduklarımızla aramıza bir soğukluk soktuğunda herkes daha önce tecrübe etmişti zaten. Düşünsenize sahip olduğumuz şeyleri kaybetmekten o kadar çok korkuyorduk ki, sahip olduklarımız bize sahip olmaya başlamış ve özgürlüğümüzü elimizden almıştı. Şimdi bu dediklerim belki sizlere biraz şımarıklık olarak geldi. Ya da madem bu kadar şikâyetçisin bu durumdan her şeyi bırak git düşüncesi geçti aklınızdan. Fakat hangimiz bu durumları yaşamıyoruz ki? Babalarımız veya annelerimiz sırf işlerini daha iyi yapabilmek için sinir oldukları inşaları seviyor numarası yapmıyorlar mı veya oturduğumuz kafedeki garson sırf işinden kovulmamak için haklı olmasına rağmen karşıdaki müşteriden özür dilemiyor mu? Aslında hepimiz özgürlüğümüzü bir şeyler uğruna feda ediyoruz ve gün geçtikçe bunun bedelini çok ağır bir şekilde, mutsuzluk olarak ödüyoruz. Kimimiz bu fedakârlığı gayet farkında olarak yapıyor kimimiz ise farkında olmayarak. Bu hayatta hiç mi özgür insan yok derseniz var. Onlar bu hayatta hiçbir şeye sahip olmayan insanlar. SERTCAN 1 Beliz Sertcan Ali Turan Görgü TURK 101-23 11 Kasım 2014 Hayaller ve Gerçeklere Dair John Connolly’nin yazdığı Kayıp Şeyler Kitabı öykülerle dolu bir kitap. Gerçek dünyanın nasıl bir yer olduğunu ve dünyamızda karşımızda çıkan zorlukları atlatabileceğimizi David adında 12 yaşındaki bir çocuğun hayatı üzerinden anlatıyor. Küçükken duymuş olduğumuz bir sürü masalı barındıran bu kitap, hayatımda okuduğum en ilgi çekici ve en yaratıcı kitaplardan biri. Kitabı okurken, okuduğum bir sürü farklı kitapla özdeşleştirdim bu kitabı. David’in bahçedeki boşluktan yeni bir dünyaya geçtiği kısım Narnia’yı, kayıp krallık ise bana küçükken okuduğum Spiderwick Günceleri’ni anımsattı. Biliyorum küçük benzetmeler ancak kitabın tamamı zaten öykülerin benzetmeleri. Başlarda normal bir hayatı anlatan kitap, sonlara doğru hayatla ilgili çok önemli şeyleri hatırlatıyor bize. David’in annesini kaybetmesi ve kendini kitaplara adaması gayet normal şeyler. Ancak David’in kitapların fısıltısını duyması ve annesinin onu çağırdığını sanması biraz hikayenin yönünü değiştiriyor. Annesin sesini takip edip başka bir dünyaya geçen David bir sürü zorluklarla karşılaşıyor ve küçük bir erkek çocuğu olarak geldiği bu dünyadan bir erkek olarak ayrılıyor. Hikayenin bu kısmı aslında bize yaptığımız seçimlerin yaşamak ve ölmek arasında farkı yarattığını anlatıyor. Kitap dediğim gibi bir sürü şey öğretiyor. Kin ve kıskançlığın etkisiyle yanlış kararlar alabileceğimizi Jonathan Tulley tarafından öğreniyoruz. Yarı-kız kardeşi Anna’yı Çarpık Adam’a vererek ondan kurtulabileceğini sanıyor. Bilmiyor ki Çarpık SERTCAN 2 Adam aslında hilekarlıklarıyla ünlü Rumpelstiltskin. Çarpık Adam Anna’nın kalbini yiyor ve Anna’nın bütün ömrüne sahip oluyor. Bu Çarpık Adam’ın ilk çocuğu değil tabii ki. İlk insanlardan beri küçük çocukların içindeki nefreti açığa çıkartıyor ve kardeşlerini, arkadaşlarını ve kin besledikleri herkesin hayatını çalıyor. Onları da kral ilan ediyor. David’in gittiği yeni dünya çok değişik bir yer. Mesela yüzleri olan çiçekler var. Kaybolan çocukları öldükten sonra akan kanları toprakta yeniden büyüyor ve yüzü olan çiçekler ortaya çıkıyor. Tek tuhaflık bu da değil. O dünyaya gelen kişilerin korkuları vücut buluyor. Louplar, yani kurt-insan kırmaları, Jonathan’ın korkusu. Kırmızı Başlıklı Kız kurttan kaçmıyor ve hatta ona aşık oluyor. Doğan yavruları da Louplar oluyor. Louplar, kurtlardan daha akıllılar ve gittikçe insana benzemeye başlıyorlar. Liderleri Leroi, Jonathan’ın yerine tahta geçmek istiyor, kralları yönetebileceğini düşünüyor. Ancak, korkuların sahibi olan insan ölürse, korkuları da onunla birlikte yok oluyor. Leroi, Jonathan’ı öldürdüğünde kendi sonunu da hazırlamış oluyor. Bildiğimiz masallar, David’e göre şekilleniyor. Mesela konusu terk edilmek olan Hansel ve Gretel masalında çocukları terk eden baba değil anne oluyor. Masalları David’in korkuları yönetiyor. Kayıp Şeyler Kitabı, Jonathan Tulley’nin yazdığı bir kitap ve David o dünyayı Kayıp Şeyler Kitabı’ndan öğreniyor. Jonathan’ın hayatını ve yaptığı seçimlerin sonuçlarına tanıklık ettikçe, Rose ve Georgie’yi özlediğini ve aslında onları sevdiğini fark ediyor. Bu sayede Rumpelstiltskin’i yok ediyor ve kendi dünyasına dönüyor. Kitaptaki bu yolculuğunda David’e Ormancı ve Rolland adına iki adam yardım ediyor. Yedi cüceleri de unutmayalım tabii. David öldükten sonra bu dünyaya SERTCAN 3 tekrar geliyor ve Ormancı’nın aslında babasının ve kendisinin yansıması olduğunu anlıyor. Bu kitapta beni en çok etkileyen şey, son sayfalardaki David’in hayat görüşüydü. Çarpık Adam bizim dünyamızın acı, ıstırap, eziyet ve felaketlerle dolu olduğunun söylemişti. Ancak David bütün bu kötülüklerin karşısında iyiliğinde olduğunu kanıtladı. Karısını ve henüz doğmuş bebeğini kaybetti ve bu da Çarpık Adam’ın kehanetiydi, ancak aynı Oduncu gibi, bütün çocuklar onun çocuklarıydı. David kendi dünyasına dönerken Ormancı “Çoğu insan buraya geri döner” demişti. David de döndü. Kitap, yazarında dediği gibi başlaması gerektiği yerde başlıyor, bitmesi gerektiği yerde bitiyor. Çok güzel ve keyifli bir kitap. Sürükleyici ve aynı zamanda düşündürücü. Yapılan her seçimin bir sonucu olduğunu anlatıyor. HAYATA KARŞI GÜÇLÜ OL/Sabahattin Ali Sabahattin Ali “Kürk Mantolu Madonna” adlı kitabında, geriye dönüp baktığımızda kaçırılan fırsatların akıldan çıkarılamadığını, güzel bir aşka, saadete sahip çıkmamız gerektiğini anlatmaktadır. Aslında dışardan bakıldığında zayıf bir kişilik yapısı olarak görülen insanların da derin bir dünyalarının olduğunu, duygularının ve bize vermek istedikleri önemli mesajları olduğunu anlamalıyız. Hayatın sadece günlük işlerle yürümediğini, insanlara davranış biçimlerinin ne olması gerektiğini, para, mal gibi maddi değerlerin önemli olmadığını, bunların bir anda kaybedilebileceği gerçeğini Raif Efendinin hayatından anlıyoruz. Raif Efendi çocukluğunu tek başına yaşamış ve babasının kuvvetli kişiliği altında ezilmiştir. Ürkek, çekingen ve insanlara yaklaşmayan, kendine güveni olmayan, kız gibi utangaç kişilik yapısına sahip olmuştur. Kitapta anlatılan Raif Efendi insanların dışlandığı, uzak durduğu, varlığıyla yokluğu belli olmayan insanlardandır. Etrafımızda bu tip insanlara çok rastlayabiliriz. Birlikte saatlerimizi geçirdiğimiz insanlarda kişilik yapısında olabilirler. Basit, monoton yaşayan, sevgisiz, ev ve iş arasında sıkışmış bu insanların iç dünyalarını merak etmeyiz. Oysa bu insanların hayatlarında hiç beklenmeyen hikayeler olabilir. Günlük hayatımızda insanları değerlendirirken onları davranışları, maddi durumları , giyim kuşam yani kıyafetleriyle değerlendirmemeliyiz. Bu romanda çizilen Raif Efendi dışardan basit alelade, bir işe yaramayan ve başkalarınca küçük görünen insan tipidir. Bu insanın iç dünyasının hiç de öyle olmadığı, duygusal bir yanının olduğu, derin bir aşk ile sevebildiği, maddi değerlere önem vermediği, paylaşmayı ve yaptığı fedakarlığı göstermek istemediğini görebiliriz. Bunu anlamamız için bu insanlara daha dikkatli bakmamız gerekir. Raif Efendi babası tarafından Almanya’ya hem dil hem de bir meslek sahibi olabilmesi için gönderilmiştir. Ancak burada önceliği bir iş öğrenmek olmasına rağmen yine kitapların arasında hayaller kurmuştur fakat ; herkesin eline böyle imkanlar geçmemektedir. Gelecekte başarılı olabilmemiz için önceliklerimizi belirlemeliyiz. Bir meslek sahibi olmak ve bu meslekte iyi olabilmek için çalışmalıyız. Ancak meslek öğrenirken başkalarını da sevebiliriz, aşık olabiliriz. Aşk insanların karşısına hiç beklenmedik bir anda çıkar. Insanların kalbinde tarif edilemeyen ya da sorgulanamayan bir duygudur. Bazen bir resimdeki göz , bakış, gülümseme insanı aşık eder ve çevresinde resimdeki gibi insanları arar. Raif Efendi de resmini gördüğü Maria Puder’e zıt karakterde olmalarına ragmen aşık olmuştur. Maria Puder erkeklere güvenmeyen , aşka inanmayan küçük yaşta çalışmak zorunda kalan bir kişidir. Başta Raif Efendi’nin aşkına inanmaz ancak Raif Efendi’nin karşılık beklemeden sunduğu aşka inanır ve onu ölümü göze alacak kadar sever. Raif Efendi babasının ölümünden sonra Türkiye’ye döndüğünde, para ve mallarının ablaları ve enişteleri tarafından kaçırıldığını , kendisine değersiz birkaç zeytinliğin bırakıldığını fark etmesine rağmen hiç bir tepki göstermemiş, durumu kabullenmiş ve kendi mücadelesiyle hayatına yeniden kurma yoluna gitmiştir. Sevdiği kadınla evlenip onu Türkiye’ye getirmek için uğraşlar vermiş ancak bunda başarılı olamamıştır. Bir gün ona kavuşabileceği hayaliyle yaşamıştır. Ancak zayıf ve güçsüz kişiliği nedeniyle gerektiği gibi davranamamış, sevdiği kadına sahip çikamamıştır. Gelmeyen mektupların nedenini araştırmamıştır. Bu pasif kişiliğinden kaynaklanmaktadır ama eğer isteseydi elindeki olanakları sevdiği kadına ulaşabilirdi. Daha sanraki yaşamında da hep mücadeleden uzak ,küçümsenen bir kişilik sergilemiş olup, hayata karşı mücadele etmemiştir. Aslında benliğinde var olan duygularını ve özlemlerini yaşayabilmek için mücadele etmeliydi. Kendini sorgulama yoluna gitmemiş, başkalarının kendine çizdiği yolu benimseyip ona uygun yaşamayı tercih etmiştir. İnsanlar kendilerine güvenmeli, kendi yetenek ve duygularını iyi değerlendirmeli, bunları ortaya çıkarmak için mücadele etmelidir. Aksi taktirde hayatın acımasız koşullarında yok olup giderler. Hayatta bir değer olabilmek için başkalarının belirlediği yoldan gitmek yerine kendi yetenek ve değerleri ile yaşamak ve bu konuda savaş vermek gerekir. Başkasına merhamet etmek, ondan daha kuvvetli olduğunu düşünmek yanlıştır. Ne kendimizi başkalarından büyük ne de başkalarını bizden zavallı görmeye hakkımız yoktur. Bu insan olmanın gereği ve erdemidir. Kadınlar Kuşlar Yıldızlar ve Hiçbiri “Bana göre form asla soyut bir şey değildir, her zaman bir şeyin işaretidir. Her zaman bir insandır, bir kuştur veya başka bir şey. Bana göre resim hiçbir zaman form için form değildir.” Sürrealist Joan Miro bu sözleri söylerken aslında, dilimizde soyut resim ismi altında soyutlanmış resim türünün yalnızca sanatçının dünyadaki gözlemlerinin hayal gücüyle birkaç doz fazla yoğurulmuş biçimleri olduğunu kastediyordu. “Formlar, sürekli bir başka şeye dönüşerek başka formlar doğurur.” diyordu. “Formlar takımyıldızların dalgalanan saçları arasında gözden kaybolurken biri öteki olur ve bu yoldan, ﬁgürlerin bir âlemden bir başka âleme geçtiği, geçerken ayaklarının kendi köklerine değdiği ve kendilerinin yok olduğu, bir işaretler ve simgeler evreninin gerçekliğini yaratırlar.” Miro’ya göre, gözlemlerin resimde açık seçik, yabancı, anlaşılmaz veya karmakarışık hâle dönüşmesinden sorumlu olan şey, sanatçının beyninde gelişen sürecin uzunluğu ve derinliğidir. O, tablolarında ve heykellerinde işaretler ve sembollerin oluşturduğu gizemli bir dil kullanarak hiç de soyut olmayan şeyler anlatıyordu. Bu dili kullanarak aslında dünyevi şeylerin tıpatıp görünüşlerinin yarattığı yanılgılardan, belirsizliklerden arınıp anlatımını istediği gibi kontrol altına alırdı. Zamanla gerekli görmediği detaylardan kurtuldu, odaklandığı noktaların ise altını kalınca çizme yoluna yöneldi. İlerleyen yaşlarında huzur veren mutlak sadeliğe bu felsefeyle ulaşmıştır. Miro anlatı dizesi için bir alışkanlık geliştirdi: kendi şifresidir bu. Önce söz dağarcığı çok küçük olduğundan iletişim yeteneği bakımından zayıf eserler ortaya koydu. Bilinçaltını taşkınca ortaya koyduğu bu eserler çözümlenemeyecek kadar doluydu. Kadınların başrolde olduğu tablolarda boşlukları yıldızlarla, kuşlarla doldurdu. Bu resimlerde iki boyutlu bir perspektif yaratmıştır. Resimlerdeki kalabalık, anlatım tarzına alışıldıktan sonra insanda bir derinlik hissi yaratır. Fonda kullandığı lekelendirmeler resmin görünmeyen eksenini genişletir. Sadece uzayda değil, zamanda da bir eşanlılık; perspektif hissedilir. Durağan olmaktan ziyade kısa da olsa zaman aralıklarını anlatır bu resimler. Manzaralar, insan olduğu belirsiz kadın ﬁgürler gibi daha açık seçik konuları ele aldığı bu hayali dünyanın tasvir edilmesi; olgun yapıtları, ilerde yöneleceği indirgenme süreci için bir hazırlıktır. 1930’larda yaşanan trajik İspanya iç savaşının ülkede yarattığı yıkıntının içinde tarihe damgasını vuracak sanatçılar ﬁlizlendirmesi ironiktir. Pablo Picasso ve Joan Miro bunların en bilinen örnekleridir. Olgunluk döneminde ülkesinin sürüklendiği acı durum Miro’yu ve onun sanatsal vizyonunu derin şekilde etkilemiştir. Kurduğu dilin anlaşılır hale gelmesi, ﬁgürlerle gerçek bir şifre oluşturması Barcelona ve Takımyıldızları dizilerinde yaşadığı arınmayla mümkün olur. Kullandığı ﬁgürler kesin anlamlara sahip olmaktan ziyade resimle bütünleşerek anlamlarını netleştirmiştir. Tıpkı kelimelerin dilde kullanışlarıyla tanımlarının değişebilmesi gibi. Figürlerin, bir aktarma organı olurken iletişime kendi kişiliklerinden, özgünlüklerinden etkiler vermesi engellenmemiştir. Örneğin kuşlar kimi zaman üçgen kuyruklu olmuştur, kimi zaman boya lekeleri, kimi zaman da sadece çizgiler… Kimi zaman böcekleri andırırlar, saçları, dişleri vardır. Kimi zaman en yukarıda, kimi zaman da ﬁgürlerin arasında uçarlar. Ancak bu kuşları sadece anlatım aracı olarak görmek hata olacaktır. Miro kuşlardan eserlerinde kendine ilham vermeleri için faydalanmıştır. “Kuşlar havada uçar, bizi daha yükseklere, yeryüzünde bağlı olmayan fantezi ve hayal gücünün dünyasına çıkarabilirler.” Eserlerinde kullandığı merdivenler, fanteziye yükselmeyi temsil eder. Saf özgünlük için duyduğu arzuyu resimlerindeki ﬁgürler ele verir.   Zamanla Miro daha geride kalmış göndermelere, ince işaretlere yer açabilmek için simgelerden vazgeçmeye başlar. Eserleri tamamen arındırılmış, okunurluğunu kaybetmiş fakat anlamını yitirmemiştir. Olgunluk bir sanatçı için resmine imza atmasını gerektirmeyen noktaya ulaşmaktır. Miro’nun eserleri öyle saﬂaşmıştır ki artık zaten onlar birer imza gibidir. Kuşlar artık kanatlarıyla belirtilmeye ihtiyaç duymaz, çünkü Miro artık bize ötüşleriyle anlatır onları. Sadece birkaç sarmal kullanarak yarattığı estetik insanı büyüler. “Mağara resimlerinde olduğu gibi saf grafﬁti. Her şey doğal akışında, suyun fışkırması gibi. Söylenecek bir şey kalmamıştır, her şey söylenmiştir.” Bir sanatçının hayatını giriş, gelişme ve sonuç bölümlerine ayırmak her zaman doğru olmayabilir. Her aşama aslında içerisinde kendi estetiğini barındırır. Tek başına değerlendirildiğinde ayrı bir şiire ulaşılır. Eserler tek başına değerlendirilmelidir belki de ama Joan Miro’nun sanatsal hayatında attığı adımlar hep ileri doğru olmuştur. Önce gizli şifresini oluşturmuştur. Yıllarca tekrarlayan benzer kompozisyonların ardından izleyicisyle arasındaki iletişime güvenerek sanatında gelenekselleşen sembolleri sadece birer imaya indirgemiştir. Saf, derin, gürültüsüz bir sadeliğe ulaşmıştır. Kalabalık dağıldıktan sonra tablolarında geriye kalan tek şey yaşamının her döneminde sahip olduğu eşsiz estetik hissidir. Miro estetiği.   Yağmur YILMAZ 21503016 AĞLAYAN GÖK Soğuktan yanar mı bir insanın kalbi? Yanıyordu, yanıyordu o gece işte. Üstümdeki palto, dışardaki yağmur ve içimdeki yangınla beraber dört kişiydik o sonunu göremediğim uzun yolda. Sokağın başındayken her şeyin sonundaydım. Sen ise saniyeler önce yanımdayken, yağmurla yarışırcasına kayboldun bir anda ve bıraktın beni içimdeki yangınla bir başıma. O an sallandı dünya, sallandı ayaklarımın altında ve gürledi gök haykırışlarıma eşlik edercesine. Sen bana sırtını döndün, bense yoldan döndüm. Yürüdüm, koştum, düştüm. Sonra ne mi yaptım? “Bomboştu her şey, elimde bir dünya tarağı Gök ağlıyordu, ben zülfünü ördüm.” Şimdi mi? Yaşanmıyor. Yaşayamıyorum kalbimdeki buzdan kesiklerle. Yandım ben o gece ve yanmaya devam ediyorum yastığa başıma koyduğum her gece. Kubbesi olmayan, bir tepsinin kenarında olan uykum ve uykusuzluğum… Şiirler yazmak isterdim sana sonu olmayan, aşk dolu ve çiçek kokan. Ama bundan sonra hissettiğim her koku yağmur sonrası toprak kokusu ve çiçekler bana haram. Zaman geçiyor, ben ölüyorum ve yangın devam ediyor içimde. Bitmeyen yol, akmayan gözyaşı ve içimde sel olup taşan yağmur… Ağlayarak boşaltmak istiyorum içimdeki yangını buz tutmuş gözaltlarıma inat ama yenik düşüyorum her seferinde. Getiremiyorum eski beni ve dindiremiyorum içimdeki seli. Soğuk sevgilim, beni bırakan ellerin kadar soğuk kalbim. Nereye gitsem kapalı kapı, nerde dursam yanlış durak. Zamanla geçer diyorlar ama zamanla kapanıyor diğer tüm kapılar. Kayboluyorum, kaybediyorum benliğimi ve uzaklaşmak istiyorum seni benden uzaklaştıran dünyadan. Yokluğunda boğazımda düğüm biriktiriyorum ve kalbimde şiir. Konuşmak istiyorum artık, seni istiyorum. Okumak istiyorum yazdığım şiirleri dize dize ve ağlamak istiyorum içimde biriktirdiğim tüm gözyaşlarını dökercesine. Anla işte, yoruldu kalbim. Kendini avutmaktan, dışarıya susup içeriye bağırmaktan, sensizlikle başa çıkamamaktan… Yoruldum. Kalbim. Benim yolum kalbimden ayağınaydı ya, şimdi kalbimden sonsuzluğa. Kaybettirdin izini ve bıraktın beni sonunu göremediğim yolda bir başıma. Özledim. Şarkılar dinledim seni bana biraz olsun getirir diye ve dinlediğim her şarkıda biraz da sağırlaştı kulağım, kalbim, bedenim. Sağır oldum tüm dünyaya ve izin verdim dinmek bilmeyen yağmur sesinin beynimi kemirmesine. Yağmur damladı, gözyaşlarım içime aktı. Dışa güldüm, içime ağladım. Seni sevdim. Ağaran saçımı ve kalbimin günbatısını sana verecek kadar çok sevdim. İçimdeki yaraya neden olsan da seni merhem niyetine sevdim, siyahına beyaz kattım da sevdim. Yokluğun yokluğumdu, sen yoksan ben de yoktum. Kendimi aradım günlerce tamamen yabancı olduğum o sokakta ve bulamadım hiçbir seferinde. Mutsuz, umutsuz ve kendini kaybeden biri olarak seni bulmaya çalıştım çünkü sen benim hayatımdın, beni ben yapandın. Düştüm yollara, koştum sonsuzluğa ve döndüm satırlara. Seni bulabildiğim tek yerdeyim ve yazdığım ve yazacağım her kelime senin için. Şimdi boğazımda düğüm olmuş cümlelerin kâğıda akmasına izin ver ve beni dinle sevgilim. Kendimi kaybettim ama seni buldum yazdığım bu satırlarda. Kelimeleri dizerken uzanan elinden tutuyorum ve gidiyorum beni bıraktığın o geceye. Ordaydın, tam da karşımda. Buz tutmuş dudaklarımla gülümsedim sana ve ağlayamadığım günlere meydan okurcasına ağladım boynuna sarıldığım anda. İçimde yangını hissetmemle yağmurun yağması bir oldu ve gözlerimi açmamak için kendimi zor tuttum. Biliyordum sevgilim, biliyordum sallanacaktı dünya ayaklarımın altında. Deprem oldu, sel oldu; giden bir sen ve kalan bir ben oldum. Ve sonra ne mi yaptım? “Dünya beni sarmazdı sarmalamazdı, döndüm. Gök ağlıyordu, ben zülfünü ördüm. “ • Keskin,Birhan. (2016). Soğuk Kazı. Metis Yayıncılık, Ankara. Klasik Edebiyat ve Modern Şarkılarımız Yazan: Atakan Sakallı Neden edebiyat ile yalnızca şiirleri ve kitapları ilişkilendirdiğimizi hiç düşündünüz mü? Ben düşündüm ve açıkçası buna bir anlam veremedim. Mesela bir edebiyat kulübünde, neden yalnızca kitaplar ve şiirler konuşulur? Şarkılar nedir mesela? Hangi konu başlığının altında değerlendirilmesi gerekir şarkıların? Gerçi edebiyatın bir koludur şarkılar. Ancak edebiyat ve şarkı kelimelerini bir araya getirdiğimizde, insanların kafasında oluşan şarkı konsepti, halk edebiyatındaki şarkı oluyor nedense. Kimse, hepimizin dinlediği pop, rap ve arabesk gibi şarkılar ile edebiyatı ilişkilendirmeyi yakıştıramıyor herhalde edebiyat kulüplerine ve tartışmalarına. Ben rap şarkılarını çok severim mesela ve bir edebiyat kulübüne girdiğimde dinlediğim rap şarkıları üzerine de konuşmak isterim. Ne yani, konu; para, silahlar ve kadınlar olduğu vakit bu edebiyatın incelemesi altına girmiyor mu? Bunun incelemesini ve sohbetini hangi başlık altında yapacağız o halde? Bunlar bizim kültürümüzde de olan şeyler değil mi oysaki? Rap şarkılarının karşılığı olarak, şair atışmalarını yahut pop şarkılarının karşılığı olarak Lale Devri’nde Nedim’in şarkılarını gösteremez miyiz? Üstelik Nedim sık sık şarap ve kadın imgeleri üzerine şarkılar yazmıştır. Tıpkı günümüz pop şarkılarının işlenişi gibi… O halde diyebiliriz ki, şu anda rap ve pop şarkılarına konu olan kavramlar yüzyıllar önce bizim topraklarımızda işlenmişti ve yüzyıllarca da işlenmeye devam etti. Tüm bunlara rağmen, hala neden edebiyat kulüplerine ve topluluklarına modern kültürümüzün ürünü olan şeyleri yakıştıramıyoruz. Tüm bu konseptler geçmişten beri süregelen bir edebi geleneğin devamı değil midir? Biz, yüzyıllar boyu süren bu geleneği, neye dayanarak reddediyoruz? Bunlara rağmen, garip bir ikiyüzlülükle insanımız, bir şiir olarak şarkıyı överken; televizyonlarda, radyoda ve internette duyduğumuz şarkılara küçümseyici bir gözle bakmaktadır. Bunun sebebini ise hala anlayabilmiş değilim. Belki de insanlar, gerçekten de bazı şeylerin değerini kaybetmeden anlayamıyor. O nedenle aynı zaman diliminde yaşadığımız sanatçılarımızı bu denli küçük görüyoruz ve eleştiriyoruz. Oysa divan zamanlarında şiir öylesine değer gören bir kavramdı ki, padişahlar şairlere keseyle altın verirdi ve bununla da kalmazlardı, kendileri de birer şairdi. Şu anda hangimiz, bir devlet başkanının televizyon karşısında övüne övüne şarkı söyleyebileceğini düşünüyor? Ve benim merak ettiğim şey şu, geçmişte bu kadar saygı gören bir kurum olan sanatçılık, şimdi neden boş bir uğraş ve küçümsenen bir iş olarak görülüyor? Bunun, bize öğretilmiş bir anlayış olduğunu düşünüyorum ben. Eğer ki ilkokuldan itibaren, bize klasik şiirlerin yanında günümüz şarkıları da öğretilseydi, eminim ki şu anki ön yargı ile yaklaşılmazdı bu edebiyat uğraşına. Çünkü bence edebiyat insanlara öğretilen bir uğraş olmadan önce bunu yapabilen kişi sayısı kısıtlıydı ve dolayısıyla insanlar da bu uğraşı yerine getirebilen kişilere saygı duyuyordu. Oysa şu anda genç bir şarkıcı klasikleşmiş ve kalıplamış olan anne sevgisi, ölüm gibi konular üzerine şarkılar yapmadığı sürece basit ve değersiz olarak değerlendiriliyor. Oysa ki bu şarkılar yüz binlerce kopya satabiliyor, satış rekorları kırabiliyor ancak yine de aynı güruh tarafından sırf şarkısında kendisine daha yakın konular olan aşk ve mutluluk gibi konular seçtiği için aşağılanıp, tüm başarısı ayaklar altına alınabiliyor. Bu ise, kanaatimce, bağnazlıktan ve cehaletten başka bir şey değildir. Çünkü sanat; ölçüp, biçilerek yapılan bir icraat değildir. Yapan kişinin kişiliğine, zevklerine ve arzularına bağlıdır. Bunlar ise ölçülebilen değerler değildir ve dolayısıyla başarısız olarak değerlendirilemeyeceğini düşünüyorum. Yapılabilecek tek değerlendirme, şarkıyı dinleyip, hoşumuza gidip gitmediğini belirtmek olacaktır. Yani bizim, kendi zevk kriterlerimize uyup uymadığını söylemekten ötesine gitmek haddimizi aşmak olacaktır. O nedenle sanatın, şiirin her türlüsünün saygıya ve övgüye layık olduğunu ve dışlanmaması gerektiğini düşünüyorum. Sanem Topal İÇİMDEKİ ANNEM Zaman geçtikçe bir şeyleri ifade etmek zorlaşır çünkü olgunlaşırız ve bir şeylerin farkına varırız. Kimi ne kadar sevdiğimiz oturur, bazılarından ölümcül bir hastalığa yakalanmasını isteyecek kadar nefret ederiz, bazılarını ise dünyanın geri kalanını önemsemeyecek kadar çok severiz. Ne kadar sevsek de bunu ifade etmekte zorlanırız bazen. Birine onu sevdiğini söylemek o kadar zor olur ki, o sevgiyi içimizde yaşar, içimizden ağlarız. Bir sevgiliden bahsetmiyorum, ben anneme söyleyemiyorum onu ne kadar çok sevdiğimi. Annenize onu sevdiğinizi bir haftada kaç kez söylüyorsunuz? Ben sanırım hayatım boyunca en fazla on kere söylemişimdir. Peki, bunu söylemek neden bu kadar zor? Annemiz hayatımızda kendimizden fazla önemsediğimiz bir insan oysa ki. Sevdiğimiz şeyleri kaybedelim ki onların değerlerini anlayabilelim… Ya annenizi kaybetseniz? Düşüncesi bile içimizi bu kadar cız ettirirken neden onları çok sevdiğimizi onlara gösteremiyoruz? Ben anladım annemin beni hayatının merkezine koyduğunu. Her şeyi çocukları, bizim okulumuz, bizim ihtiyaçlarımız, bizim isteklerimiz… Annemin sahip olduğu maddi ve manevi her şeyi bize harcadığını, kendisini es geçtiğini gördüm. Ben kendi rüyalarımı görüyordum fakat annemin benim rüyalarımı görecek kadar beni önemsediğini gördüm. Peki, ben ne yaptım? Üniversite için başka şehre gideyim de annemden bir kurtulayım dedim. Baskısız yeni bir hayat, izin almadan yaşamak yani annemden bağımsız olmak istedim. Üniversiteye gittiğim ilk günün gecesi kardeşim annemin benim yatağımda ağlayıp uyuduğunu söylediğinde nedense önemsemedim. İlk tatillerde eve gidesim bile gelmedi. Fakat zaman geçtikçe annemin eksikliğini hissetmeye başladım ve eve gitmeye daha bir hevesli oldum. Ben tek başıma yaşarken kimse hasta olup olmamamı önemsemiyordu, sürekli pekmez içmemi veya kalın giyinmemi söyleyen biri yoktu. Sağlıklı yiyeceğin ne olduğunu unutmuştum. Bir süre sonra fark ettim ki, tüm bunlar annemi tanımlıyordu. Eve gittiğimde adeta bir prenses gibi karşılanıyordum üniversiteye başladıktan sonra. Çok özleniyordum çünkü. En sevdiğim yemekler yapılıyor, en sevdiğim yerlere gidiliyordu. Ama ben tek başımayken öyle bir şey yoktu. Ve kafama dank etti annemin önemi. Artık yolculuk biletlerimi bile kendim iki haftada bir alıyordum, çok görmek istiyordum annemi çünkü. Ama gelin görün ki ben anneme bunu bir türlü belli edemiyorum ve annem onu o kadar da sevmediğimi zannedip üzülüyor. Mesela geçen günlerde geçirdiği araba kazasından dolayı annemin boynunda bir problem oluşmuştu, ben her gün düşünmüştüm ya anneme bir şey olursa diye. Ama annem boynunun durumunu hiç sormadığım için bana kızmıştı, haklı sayılabilirdi… Sevgimi yansıtamıyorum ama bir sürü hayalim var. Mesela en güzel hediyeleri hep anneme almak isterim, en güzel tatilleri o yapsın, en güzel ayakkabıları o giysin hatta bulutlara çıkarayım annemi, peri olsun. Bulutlarda uyurken nefes alış tempomu onunkine uydurayım. Kimse rahatsız edemesin, canını sıkamasın annemin. Yani o hiç mutsuz olmasın ve asla üzüntüden sigaraya başlamasın isterim. Onu üzene de en kötü cezayı vermek isterdim. Ben böyle bir sürü şey düşünürüm ama annemin de bunlardan haberi olmasını isterim. Benim üç dilek hakkım olsa, üçünde de annemin ölümsüz olmasını dilerim. Louise gibiyim bir şeylerin farkına vardığımdan beri. O da annesine gösteremiyor sevgisini, ama onun için çocuğundan vazgeçiyor. Şunu da anladım ki, hep zaman diye bilinirdi insanı olgunlaştıran. Zaman geçtikçe unutursun, alışırsın vs. Zaman değilmiş, sevgiymiş. Sevgi olgunlaştırdı beni. Anneme duyduğum ama somut olarak gösteremediğim sevgi belki de benim sahip olduğum en değerli şey. Boğazımızdaki Düğüm Sıradan bir Cuma günü ING101 sınıfımda oturmuş, son günün getirdiği yorgunluk ve sevgilimi birkaç gündür göremememin getirdiği özlem ile beraber dersten sıkılmış, hayallere dalmış bir yandan da defterimi karalıyordum. İşte o an öğretmenin ‘dersi boş verin çocuklar, hadi biraz aşk ve sevgi hakkında konuşalım, aşk denince ne anlıyorsunuz, sizce aşk gerçekten var mıdır?’ demesi beni bir anda heyecanlandırmış, derse ilgimi çekmişti. Aşık bir kişi olarak aslında duyduğum cevaplar bana çok ters geliyordu. Belki de duymak istediklerim biraz daha farklı cevaplardı. Bunun üstüne ben de kendi fikirlerimi belirtmek istedim fakat ne demem gerektiği ya da aşkın nasıl açıklanabileceği konusunda hiçbir fikrim yoktu. Bunun üstüne sustum ve sadece dinledim. İçimde kalmış olacak ki, şimdi bunu açıklama gereği duydum. Öncelikle, aşk yok diyenler bana göre sadece ama sadece gerçek aşkı bulamamış, gönül eğlendirmeyi aşk zannetmiş, yeterli fedakârlıkları yapamamış ya da göze alamamış insanlardır. Aşk vardır hem de tüm gerçekliğiyle insan doğasının baş tacı olmuştur. Aslına bakarsanız, herkesten bunu anlamasını beklemem de yanlış ama şuna inanırım ki, her insan bir gün gerçek aşkını bulur. Bunu değerlendirebilmek, bir şeyleri göze almak, o bizlere kalmıştır ve sadece bu fırsatı değerlendirebilenler hayatta gerçek mutluluğu yakalamıştır. ‘Aşk nedir?’ sorusuna gelecek olursak, aşk insanın boğazındaki düğümdür. Açıklanamaz, anlatılamaz ama son derece kuvvetlidir. Sadece hissedilir. Kalbin en derininden, içeriden, yürekten hissedilir. Aşk değer vermektir. Onu korumak, düşünmek ve önemsemektir. Kendini unutup, onu hayatının en üst noktasına oturtmaktır. Kalbi kırılmasın, incinmesin diye kendi çıkarlarından, kendi isteklerinden fedakârlık edip sadece onun mutluluğunu istemektir. Onsuz yapamamaktır. Attığın her adımda onu görmek, onu düşünmektir. O olmadığı zaman içtiğin suyun, yediğin yemeğin, aldığın nefesin hatta ve hatta hayatın anlamsızlaşmasıdır. Başkası için, herhangi bir şey için yapmayacağın şeyleri onun için bir an bile tereddüt etmeden, sonuçları ne olur, incinir miyim diye düşünmeden yapmaktır. Gözlerine baktığın zaman dünyanın durmasıdır. Son olarak aşk, birbirine güvenmektir, saygı duymaktır, sadık olmaktır. Gözün kapalı ona her şeyini, özellikle de kendini emanet edebilmektir. Aşk, sadece bir erkek ile bir kadın arasında oluşan güçlü bağdan ibaret değildir. Bir ailenin bireyleri de birbiriyle sevgiyle bağlanmıştır. Belki buna aşk denemez ama soruda sevgi de vardı değil mi. Bir annenin çocuğunu sahiplenmesi, onu önemsemesi ve değer vermesi… Bu sevgide aşkta yaşananlar, hissedilenler ve yapılan fedakârlıklar ile aynı değerlere sahiptir. Çünkü ortada bir bağ vardır. Sevgi bağı… Kendi adıma aşık olmanın nasıl hissettirdiğini anlatmak gerekir ise çok mutsuz olduğunuz bir anınızı düşünün. Hiçbir şey yolunda gitmiyordur. Bütün aksilikler o gün sizi bulmuştur. Sonra birden o gelir. Aşık olduğunuz kadın... Bir anda her şeyi unutursunuz. Yüzünüzdeki somurtkanlığın yerini saçma ve anlamsız bir gülümseme alır. Her saniyeniz mükemmelleşir. Onun bir sarılışı, bir gülümsemesi yeter de artar gününüzü güzelleştirmeye. Hele bir de ‘‘Seni seviyorum’’ dedi mi, sizden daha iyisi ve daha mutlusu yoktur. Kısacası bana en güzel şeyleri yaşatır. Mutlu eder, duygulandırır, yeri gelir ağlatır ama bu gözyaşları sadece mutluluktandır. Bana göre aşk bunlar demektir, gerçekten vardır ve her insansın tatması gereken dünyalar güzeli bir duygu selidir. O gün öğretmenin duymak istedikleri bunlar mıydı bilemem ama sanırım benim söylemek istediklerim fakat bir türlü söyleyemediklerim tam olarak bunlardı. Eren ERBAKAN Mehmet Hakan Gögebakan SAKLANAMAYACAK HAKİKATLER Bir saniye durup şu dünyanın haline bakın. Neler düşündünüz veya ne kadar düşünebildiniz? Karışıklıklar, sorunlar, savaşlar ve daha nice sıkıntılı durumla mücadele etmek zorunda kalan milyonlarca hatta ve hatta milyarlarca insan var desek abartmış olmayız. Bilhassa, sefalet içinde olan birçok insan olduğu gerçeğini bilmek bizleri derinden üzmektedir. Medeniyetin en gelişmiş olduğu şehirlerde dahi yoksulluğun tahminlerin ötesinde arttığını söylemek zor olmasa gerek. Peki, bu insanlar ne yapar, ne yer, ne içer diye soran var mı? Tahmin edebileceğiniz üzere çok azdır. Çünkü parası olanların parasızlara inanılmaz bir üstünlük kurduğu, zorlu koşullara hapsolmuş bir dünyada yaşıyoruz. Nefes aldığımız müddetçe bu şartların varlığından kaçamayacağız. Sağa da gitsek sola da gitsek yoksulluğun esir aldığı toplumların hali tüm çıplaklığıyla karşımıza çıkacaktır. Bunun sebebi olarak birden fazla neden olsa da aklımıza öncelikle parasızlık gelecektir. Malumunuz üzere attığımız her adım başı para ihtiyacı doğmaktadır; fakat ne yazıktır ki çoğu insan bundan fazlasıyla mahrum vaziyettedir. Kendi ülkemizdeki örneklerden tutun gelişmiş, gelişmemiş tüm ülkelerde de aynı sorun vuku bulmuş durumdadır. Sefil halde olanlara yapılan yardımlar kısa vadede işe yarasa da bu insanlar kendi başının çaresine bakmak zorundadır. Kimine bakıyorsunuz yüksek fizik gücü gerektiren zorlu bir iş uğraşında, kimisine de bakıyorsunuz; Paris ve Londra’da Beş Parasız kitabında da geçtiği gibi, günün yirmi saati çalışarak hayatın güzel olanaklarından mahrum kalıyor. Sanılmasın ki Londra’da, Washington’da, Paris’te fakirlik yok. Buralarda da sefalet çeken binlerce kişi var; lakin bu tip kentlerin yoksul şehirlerden en büyük farkı iç karışıklıklar ve savaştan uzak olmalarıdır. Elimizi vicdanımıza koyup düşündüğümüzde, Orta Doğu ve Afrika ülkelerinde yaşayan sayısız masum insanın ne derece elim koşullar altında yaşamını devam ettirdiğini görmek hayatı sorgulamamıza yol açacaktır. Şimdi kalkıp onlar da bir şeyler için çalışıp çabalasaydı diyenler çıkabilir; ama sorun bakalım çalışacak imkân var mıydı diye. Neyleri var ki para kazanacak? Asırlardır toprakları birileri tarafından sömürülüyor ve yokluk içinde olan halk katiyen sesini çıkaramıyor; zira, naçizane görüşüm, çoğu yerde adını duyduğumuz şu meşhur dünya düzeni insanlığı esir almış durumda. Bu noktada da dikkatlerden kaçmaması gereken durum ise, önceden de
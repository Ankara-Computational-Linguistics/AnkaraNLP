yürüyüşler İstanbul’dan farklı olarak daha çok insanı çevreye yöneltmektense insanın içine bir ayna tutuyor. Bozkırın çıplaklığında hiç birisine karşı bu kadar yoğun bir sevgi hissedebileceğimi, bu kadar çok ağlayabileceğimi, duygu ve düşüncelerimin tercümanı olacak şarkılar bulmak için çabalayacağımı, insan olduğumu kemiklerimin iliklerine kadar hissedebileceğimi bilemezdim. Ne garip yürüyüşler, hayatın birer ezgileri. ELİNİN HAMURUYLA HUZUR YARATMAK Tarihte siyasi, sosyal ve kültürel yaşanmışlıkları göz önünde bulundurursak birçoğunda kadınlar olarak nasıl etkili olduğumuzu anlarız. Sonuçları olumlu ya da olumsuz olsun tarih sahnelerinin perde arkasında oyunun bütün akışını değiştirecek roller aldık. Gerek vatanperver tavırlarımızla, gerek haklarımızı savunma duygusuyla içinde bulunduğumuz durumları yönlendirmekten çekinmedik. Ülkesini yıkılmaktan kurtaran ve onun dünya lideri olmasını sağlayan I. Elizabeth, ‘Uluslararası İnsan Hakları Bildirgesi’ni Birleşmiş Milletler Genel Kurulu’na sunan First Lady Eleanor Roosevelt, Amerika’da otobüste siyahiler için ayrılan kısımda oturmasına rağmen kendisinden kalkmasını isteyen beyaz bir adama direnen Rosa Parks tarihe yön veren kadınlara verilecek en güzel örneklerdendir. Kadınlar olarak bizim ‘kaydadeğer işler’ dediğimiz, erkeklerin ‘erkek adam işi’ diye adlandırdığı büyük işlere kalkıştığımızda hiç tereddütsüz ‘Siz bundan ne anlarsınız, elinizin hamuruyla erkek işine karışmayın hanım!’ gibi tepkiler alırız. Fakat erkeklerin kendine mâl ettikleri o büyük işlere kadın eli değdiğinde neler başarabildiğimizi de kanıtlarız. Duruma feminist bir bakış açısıyla yaklaşmak değil, ama kadınlık içgüdüsü, anneliğin verdiği sorumluluklar, zaman zaman tek başına hayata kafa tutmak, duygusallığın beraberinde getirdiği güç derken çok mücadele verdik kadınlar olarak. Tıpkı Lübnan’ın mayın tarlalarıyla çevrili ücra bir köşesinde bulunan küçük bir köyünde, iki dinin kavgası arasında huzuru sağlama çabasına girmiş olan cesur kadınlar gibi. Kadınların bir toplumun ne kadar önemli bir parçası olduğunu hatırlatan Lübnanlı cesur kadınlar... Zaten geçmişi Hristiyanlar ve Müslümanlar arasındaki din çatışması ve savaş yüzünden yıpranmış olan topraklarına bu durumun tekrar yansımaması için köyün tek televizyonuna sabotaj yapmaları ve gazeteleri yakmaları, arabaları bozulan dansçı kadınların köyde konaklamasını köyün erkeklerinin dikkatini dağıtmak için bir fırsata dönüştürmeleriydi savaşı engelleme çabaları. Bu uğraşları yetmeyince de “Daha fazla ne yapabilirler?” diye düşündürmeden bu iki dinin birbirine olan nefretini köyün erkeklerine unutturmak için Müslüman kadınların birer Hristiyan, Hristiyan kadınların birer Müslüman gibi davranıp ibadet etmeleri ise hamurlu elleriyle tutundukları büyük cesaretleriydi. Büyük işlere girişip, önemli ve olumlu gelişmelerin altına imza atabilmek bir yana, tek amacımız kadınların da neler yapabildiğini tüm dünyaya kanıtlamak değil. Bütün bu uğraşların altında yatan bir amacımız var: Sükûneti sağlayabilmek. Kimse bir başkasına ideolojisi, kültürü, dini, yaşam biçimi, cinsiyeti vs. yüzünden düşman kesilmesin, toplum saygı ve hoşgörüyü esas alsın, önyargılardan arınsın, bütün insanlar eşit olsun istiyoruz, kısacası biz kadınlar olarak huzur istiyoruz aslında. Bunları sağlayabilmenin tek yolunu da kadın birliğinde arıyoruz, çünkü bizi en iyi biz anlıyoruz. Kadın haklarını, cinsiyet eşitliğini savunuyor ve her fırsatta ‘kadın olmak’ı vurguluyor olabiliriz ama bencil değiliz. Hiç düşünmeden kendimizden fedakârlık edebiliriz sırf yaşadığımız yerde huzur hakim olsun diye. Yeri gelir Müslümanlar ve Hristiyanlar arasında çıkan çatışmada vefat eden oğlunun ölümünü, intikam uğruna bir başka Müslümanın canına zeval gelmesin diye saklayan Takla oluruz, yeri gelir Müslüman bir adama aşık olan ve bunu kimseye anlatamayıp kendi içinde doğruluğunu sorgulayan Amale oluruz. “Erkekler beceriksiz, onlar anca kargaşayı getirirler” de demiyoruz. Biz sadece şuna inanıyoruz ki olaylara daha farklı yaklaşabiliriz. Belki de alay edilen özelliğimiz olan o ‘aşırı duygusallık’ emin adımlarla ilerleyebilmemiz için en büyük destekçimiz olduğundandır. Her ne kadar hafife alınsak da küçücük bir köyde iki dinin de mensupları arasında barışı sağlayabilen kadınlar varsa aramızda, dünyayı elimize verseler sistemli bir şekilde yönetecek kadar cesur ve kararlıyız demektir. Eğer yuvayı dişi kuş yapıyorsa ve dünyayı devasa bir yuva olarak düşünürsek, kadınlar olarak altından kalkamayacağımız bir iş değil bu. Evde çocuklar üzerinde uyguladığımız aldıklarını yerine koyma kuralını ülkeler üzerinde ‘sömürdüğün toprakları sahiplerine geri ver’ olarak uygulayabiliriz mesela(!). Hayır ‘erkekler beceriksiz, onlar anca anlaşmazlık çıkarır’ diye değil, biz inanıyoruz ki hamurlu ellerimizle barışı ve sükûneti sağlayabiliriz. NİLAY TOKSOY KAYNAK: KİTAP LABAKİ, NADİNE. PEKİ ŞİMDİ NEREYE? 2011 Kadınların Sınıfı, Erkeklerin Sınıfı? Derinay Evliyaoğlu Hepimiz insanız. Eşit koşullara doğmalıyız. Hayatta kalmak en temel hakkımız. Hayatta kalmamız, başka insanların kararına bağlı olabilecek bir seçenek değil. Bu, bir insanın hayatı. Bir insanın hayatı nasıl bir başkasının kararına bağlı olabilir? Yalnızca hayatta kalmak da değil! Çalıştığımız kadar gelir elde etmeliyiz. Elbette çalışacağız. İnsanlar tembel bir biçimde otursunlar, hazır yemek beklesinler diyemeyiz. Ancak emeğimizin karşılığında kazancımız olmalı ve o kazanç bize, kendimize ait olmalı. Yaşam hakkımızla gelir elde etme hakkımız, en temel insan haklarımızın başında gelenler. Bunlar tartışılmaz haklar. Ne bir efendi bir başka insanı köle haline getirebilir, ne de o köleyi kötü koşullarda yaşatıp tüm emeğini sömürmeye hakkı olabilir. Öte yandan temel insan hakları arasında var olan en büyük eşitsizlikler, cinsiyet ayrımına göre de belirlenmekte. Bu da kabul edilebilir bir eşitsizlik değil. İnsanın biyolojik olarak doğduğu temel cinsler arasında bir ayrım yapma hakkı kimsede, hiçbir karar alma mekanizmasında olmamalı. Ama ne yazık ki, tıpkı insanların yaşam hakkını elinden almak, emeklerini sömürmek gibi, onları cinsiyetlerine dayalı ayrımcılığa uğratmak da en büyük insan hakları ihlalleri arasında. Neredeyse on bin yıllık bir tarih boyunca insan hakları kıyımları süregelmiş. İnsanın uygarlaşma evrimi var, buna itiraz edemeyiz. Ancak bu uygarlık ne yazık ki kadınların ikinci cins olarak görüldükleri bir patriyarkal süreci de kaydetmiş ve on bin yıldır da vazgeçmemekte bu süreçten. (Kadın hareketinin önemli temsilcilerinden Simon de Beauvoir, ikinci cins kavramı ile kadınların uğradığı ayrımcılığı çok güzel ifade etmiştir.) Cinsiyete dayalı ayrımcılığa benzer biçimde yakın yüzyıllara kadar köle ticareti denilen ve tam bir insanlık vahşeti olan bir süreç yaşanıyordu. (Bugün de modern sonrası toplumlarda köle ticaretinin bittiği söylenemez, bu da ayrı bir insanlık dramı!) Aslında insan hakları ihlalleri birbirleriyle paralel giden süreçler. Bir eşitsizlik diğerini doğuruyor ve bir insan hakkı ihlali diğerini besliyor. Eşitsizlikleri birer canavar gibi görürsek – ki öyleler-­‐ bu canavarlar birbirlerini besleyerek besleniyorlar. Örneğin köle ticareti, zaten efendinin kölesi üzerinde her hakka sahip olması demek. Bunun üzerine bir de toplumsal cinsiyet eşitsizlikleri (gender) nedeni ile kadınların köle olarak bedenlerine uygulanan vahşetin arttığını görüyoruz. Marksizm’e kulak verirsek, “kadınların sınıfını erkeklerin sınıfı belirliyor.” Yani bir kadın, önce babasının sonra da kocasının sınıfının hakları ile sınırlanıyor. İşte tam burada dünyaca ünlü Afro-­‐Amerikan yazar Toni Morisson’un ünlü Merhamet adlı yapıtına başvurabiliriz. Morisson, kölelerin özgürlük gibi bir sözcükten haberdar bile olmadıklarını ortaya koyar. Yazar aynı zamanda kadınların ikinci cins olarak görülmelerini inceler ve kadınların hangi sınıfa ait olurlarsa olsunlar farklı biçimlerde de olsa hep ezildiklerini örnekler. Gerçekten de kadınların sınıfını erkeklerin sınıf belirliyor ve o sınıf neredeyse hiçbir kadına özgürlük tanımıyor. Efendi sınıfına ait bir erkek (kamusal alanda) hayatın tüm özgürlüklerini yaşayabiliyorken, aynı sınıfın sözümona soylu kadınları yine eviçine (özel alana) tıkılmış durumdalar. Köle kadınların ezilmeleri köle sınıfının yaşadıklarıyla belirlenirken, soylu sınıfın kadınları da başka ezilmelere maruz kalıyorlar. Soylu bir kadının, evin efendisi erkek gibi bir banka hesabı bulunmuyor, evin dışına izinsiz çıkamıyor, kendisi ile ilgili kararları bile kendisi alamıyor. Demek ki insan hakları, eşit koşullara, eşit sınıfsal konumlara doğmuş olmakla da sağlanamıyor. Çözüm yolu tek: Bir yandan genel olarak insanların eşit koşullarda doğmaları, barınmaları ve çalışmaları sağlanmalı. Diğer yandan da cinsiyete dayalı her türlü ayrıma bir son verilmeli. Hem sınıf hem cinsiyet ayrımına birlikte duyarlı olunmalı. Yoksa gerçek anlamda bir özgürlük ne yazık ki çok daha ileri tarihlere kalacak. Nur Püsküllü21301391TURK 101-6Burcu Taşkıran16.10.2014BİR FİLMİ YAŞAMAKNereden geldiğini ve nereye gideceğini bilmediğimiz şeyler bazen bir tesadüften öteye gidebiliyor. “Good Bye Lenin!”le tanışma sürecim de bu şekilde gelişti. Odamda, masamda oturup bir solukta izleyiverdim. Bitirdiğimde kalp atışlarım hâlâ hızlıydı. Fakat yine de o gün, hayatımın filmini izlediğimin farkında değildim. Good Bye Lenin, 2003 yapımı duygusal-komedi bir Alman filmi. Almanya'nın belki dünyayıdeğiştiren belki de dünya ile değişen tarihinden önemli bir kesiti sunuyor: Berlin Duvarı'nın yıkılışı ile artık hafızalarda yerini alacak olan Doğu Almanya'nın başkenti Doğu Berlin...Sosyalizm'e hayatını adamış anne 8 aylık komadan çıktığında Doğu Berlin kapitalizm ile tanışmıştı bile. Annesinin bu şoku kaldıramayacağını düşünen Alex sahte televizyon yayınlarından, konserve turşulara kadar bir DDR (Alman Demokratik Cumhuriyeti'nin Almanca kısaltması, yazıda böyle geçecektir) hayatı kurgular. İşte bu yazı ben hayatımda DDR izlerini deneyimlerken yolumun bu filmle tekrar kesişmesini anlatıyor olacak.Fil bize anatizme kaçmadan hem DDR'ın baskıcılığını hem Kapitalist düzenin dayattıklarını gösterir . Tesadüf bu ya, CocaCola'yı annesine yeni bir sosyalist içecek olarak tanıştıran Alex'in kardeşi yeni açılan McDonald's'ta çalışırken vakti zamanında Batı Berlin'e gidip dönmeyen babasınıgörür ama “Afiyet Olsun. Bizi tercih ettiğiniz için teşekkür ederiz” demekle yetinebilir. Hayırlı evladın vücut bulmuş hali olan Alex annesi komada iken onun hemşiresi ile tanışır. Alex'e destek olmakla beraber annesine sahte bir hayatı yaşatmasını eleştirdiğini fark ettiğimiz Lara'nın hastane odasında anneye ne söylediğini size bırakayım. Benim iz bırakan sahneleri ile ünlü bu filmle ikinci kesişimim tüm bu olayların başrol oyuncusu Berlin'de hatta Berlin'in doğu tarafında annenin koma süresince kaldığı hastaneye birkaç yüz metre uzaklıkta yaşarken oldu. İlk izleyişimden üç yıl sonra liseden mezun olup üniversite kaydımı dondurarak gittiğim YFU öğrenci değişim programında Alman gönüllü bir ailenin yanında yaşayıp bir Alman lisesine devam ediyordum. Eski Doğu Berlin'de gündelik hayatımı sürdürüyor olmak yeterince nefesimi kesiyorken tarihi sinema Kino International'in 50.yılı kapsamında “Good Bye Lenin!”i göstereceğini gördüm. Ertesi gün Alman babam ile kahvaltıda iken gazetede yeni bir “DDR'da Günlük Hayat Sergisi” haberini okuduk.Böylece DDR sergisinin ilk gününde oradaydım. Çok beğendim, çok şey öğrendim, çok da eğlendim. Ayaklanmalardan, fişlenmelere, toplu konut inşaasından, gri süpermarketlerine, DDR'ın efsanevi arabası Trabi'den, Levi's' a alternatif jeanlere... Oradan çıktıktan sonra DDR'ın gözde sineması Kino International'e Doğu Berlin sokaklarında bisikletimi sürerek gittim. Muhteşem bir zerafetle döşenmiş buram buram tarih kokan sinemayı yaşlı küçük çok keyifli bir kalabalık doldurmuştu. Gösterim esnasında üç yıl önce odamda izlediğim sahnelerin geçtiği yerlerde yaşadığımı fark ettim, gözlerim doldu. Filmi izledikten sonra anne rolündeki Katrin Saaß sahnede biraz konuştu ardından da etkileyici sesi ile şarkı söyledi. Yerine döndüğünde yanına ilk giden bendim. Kendi koltuğum ile onun koltuğu arasındaki mesafeyi nasıl aştığımı hatırlamıyorum. Hem heyecandan hem o zamanlar çok hakim olmadığım Almanca bilgim ile aşağı yukarı “Üç yıl önce filminizi Türkiye'de izledim. Şimdi burada sizinle konuşuyor olmak rüya gibi” dedim. Hemen bir fotoğraf çektirdik. Ayrılırken gayet içten sarıldı. Mutluluktan ölebilirdim. Arkamdaki kalabalığı fark etmemiştim. Mutluluktan eve gerçekten koşarak gittim. Benim Good Bye Lenin maceram şimdilik böyle sonlanırken (Hala arada bir ah Alex rolündeki Daniel Brühl de hatta tüm kadro da orada olsaydı diye iç çekmiyor değilim. Kim bilir belki bir Berlin ziyaretimde karşılaşırız.) filmin sonundan da bahsetmek lazım. Alex'in yatağın başucunda uyuya kaldığı bir gün anne sokağa çıkar ve yarısı kopmuş Lenin heykelinin sökülüşünü görür ve Lenin ile göz göze gelir...Anne, Alex'in kameramanlığını yapıp dostunun sunduğu haber bültenini oğlu ile izlerken artık televizyona değil belki minnettar belki manidar gözlerle oğluna bakmaktadır...Uçsuz Bucaksız Hissetmek Stephen Zweig’ın “Alacakaranlıkta Bir Öykü“ adlı eseri üzerine… İnsan olmanın en güzel tarafı bir şeyler hissedebilmektir herhalde. Elbette her canlı hisseder. Üzülürler, mutlu olurlar, kızarlar… Örneğin bir kedinin mırlaması mutluluğundan, bir çiçeğin açmaması hüznündendir. Fakat benim gerçekten bilerek konuşabileceğim hisler bir insan olarak hissettiklerimle sınırlıdır. Bir güvercin aşık olabilir mi, ya da okuduğu kelimelerle hissedebilir mi bilemem…belki… Fakat bir insan olarak bu duyguları tanıdığımdan neredeyse emin gibiyim. Yaşar Kemal’in İnce Memed’indeki betimlemelerinin morlarının verdiği o sıcacık histen bahsediyorum ben… Sarıların değil de morların, mavilerin, yeşillerin verdiği o sıcaklık… Öyle güzel kelimelerle yan yana dizilmişler ki o renkler, verilmek istenen ne varsa, hissettirilmek istenen ne varsa hissettirilmiş. Okurken bağımsızlaşmak gibi bir şey bu. Oturduğun koltuktan, evinden, köşe lambanın ışığından bağımsızlaşmışsın… Hissettirilmek istenen ne varsa sadece onu görebilmeye başlamışsın. Çevrendekiler yok olmuş sanki, kör olmuşsun. Ama etrafın karanlık değil. Işık, insan, tat, ısı ve ses dolu… Ben okurken kelimelerle hissedebilmeyi seviyorum. Doğru ve duru kelimelerin bir insana bunu yapabilmesine her seferinde daha da çok hayran kalıyorum. Stephen Zweig’ın Alacakaranlık’ta Bir Öykü adlı kitabının en nefes kesici yönü buydu bana kalırsa. Bembeyaz bir masa örtüsü üzerindeki kadın ellerinin, bir koyda sakin sakin dolaşan gemileri anımsattığını anlatmış bize örneğin. Hafif parlayan akik taşını bir çift göze ,bir kadının dudaklarını içe kapanıklılığa, inatçılığa benzetmiş. Ve biz bu benzetmeleri anlayabiliyoruz, görebiliyoruz…ve yaptığımız tek şey okumak. Bahsedilen kadın ellerinin zarif ve incecik olduğunu görebiliyor, o bir çift gözün ışıl ışıl olduğunu düşleyebiliyor ve içe kapanık dudak hareketlerinden adeta kitap kahramalarından biriymişiz gibi çekinebiliyoruz… En başta da söylediğim gibi insan olmanın en güzel tarafı bir şeyler hissedebilmektir herhalde. Fakat bu hisler ne yazık ki biz büyüdükçe bastırılıyor. Toplumda roller ediniyoruz. Ve bunlara göre oynamaya başlıyoruz. Adeta zorlanıyoruz oyunlarımızı belli kalıplara göre sergileyelim diye. Alacakaranlıkta Bir Öykü’deki prens, olduğunu varsaydığımız Bob gibi, tanımadığımız kadınlara aşık olamıyoruz, bir yaz gecesi sayısız çiçeğin ortasına atıp kendimizi, tuhaflaşana başımız dönene kadar çiçek kokularını içimize çekemiyoruz. Kafamızı nemli çimlere yaslayıp yüzümüzü ay ışığına verip, tırnaklarımız toprağa saplanmış şekilde yansıtamıyoruz kızgınlıklarımızı. Öyküdeki prens bunları yapabiliyor. Ne hissediyorsa, en coşkulu, en tutkulu şekilde yaşıyor hissettiklerini. Bu çok önemli bir şey bence. Yaşımız ilerledikçe hislerimizi nasıl yaşadığımızın değişmemiş olması… Kahkaha ve sohbet için puro saatlerimizin olmaması örneğin… Öyküdeki sözde soylu erkeklerin aksine. Odalarımıza çekilmek için belli bir vaktimizin olmaması… Öyküdeki kadınların aksine… Biraz durup nefes almamız gerektiğini düşünüyorum ben. Haftalar sonra gelecek günler için bile şimdiden hesaplamalar ve planlar yapıyoruz. Bugünü yaşamayı çok sık unutuyoruz. Burada böyle davranmalısınlara, burada böyle giyinmelisinlere, böyle kahkaha atılmazlara, ayıplara, doğrulara ve yanlışlara öylesine saplanmışız ki, burnumuza kadar çamura battığımızın farkına varamıyoruz. Hatta arada sırada insan olduğumuzu bile unutuyoruz. İnsan olmanın ihtiyaçlarını ve insan olmanın güzelliklerini göremez hale geliyoruz. İnsan olarak hissetmeye ihtiyacımız var ve insanlar olarak hissedebilmek kadar özel bir yeteneğe sahibiz. Peki neden bu yeteneğimizi kullanmıyoruz? Basit ve küçük adımlarla değil, daha cesaretli, daha yüksek, daha dolu dolu, daha inatçı ve daha büyük hissederek. İnsan olduğumuzu aklımızdan çıkarmamamız gerek. Çünkü hayat, yaşamak için en güzel zaman… Deniz Vadi Töngür Kaynakça: <Zweig, Stephen. Alacakaranlıkta Bir Öykü. İstanbul: Ayrıntı Yayınları, 2017> <Kemal, Yaşar. İnce Memed. İstanbul: YKY, 2013> Murat KabaoğluMECBURİYET KORKUYU YENİYOR İnsanı aciz duruma düşüren pek çok şey vardır elbette ancak ben korkunun bunların içinde en güçlüsü olduğunu iddia ediyorum. Korkmanın kötü tarafı insanı kendisine yabancılaştırması ve dünyadan soyutlamasıdır. Yükseklik korkusu olan birisini uçurumun kenarına sürüklesek ve hemen karşısına geçip dünyanın en güzel dans gösterisini sergilesek bu kişi onu fark etmez bile. Korkusu beynini ele geçirmiş ve neredeyse tüm kanalları kapatmıştır. Düşünemez ve karar veremez olur, dünya onun için bir anda kararır. O sırada insan bir yabancılaşma yaşar, ta ki korkusu geçene kadar. Ancak o zaman hayata dönebilir ve düşünmeye kaldığı yerden başlayabilir. Korku konusunda pek çok görüş atılabilir ortaya. Ancak ben onu “yabancılaşma” temelinde tartışmak gerektiğini düşünüyorum. Cool Hand Luke filmi korkuyla yabancılaşma arasındaki ilişkiyi çok güzel bir şekilde yansıttığı için yapmaya çalışacağım tartışmada bu filme bir parantez açacağım. Masum bir adamın suçsuz yere yargılanması ve sonucunda toplama kampını andıran bir cezaevine sürüklenmesini anlatıyor Cool Hand Luke. Cezaevine giren bu kişi kendilerine yapılan insanlık dışı muameleye karşı koymak ister ancak bu konuda tek başınadır. Diğer mahkûmlar korktukları için dünyaya yabancılaşmıştır ve gerçekleri göremez. Ancak bu kişi gardiyanlara karşı mücadelesini sürdürür, konuyu ülke gündemine taşır ve insanlık dışı muamele sona erer. Haksızlığa boyun eğmeyen bir adamın hikâyesi olmasına rağmen bu filmde beni etkileyen kısım korkunun yabancılaştırıcı etkisini göstermesi ve korkunun mecburiyetler karşısında etkisini yitirmesi oldu. İlkin yabancılaşma etkisine dikkat ettim çünkü aynı şeyi defalarca yaşayan bir insanım ben. Çocukluğumdan beri yakamı bırakmayan ve nedenini hâlâ çözemediğim bir korku duygusuyla yaşadım hep. Yaşadığım travmalar ya da çektiğim zorluklardan ziyade beni asıl üzen şey yabancılaşmaktı. Korku anında insanın dünyadan soyutlandığını söylemiştim; peki ya korku gündelik yaşamın her anında varsa ne olur? Ben adına anksiyete dedikleri şeyden mustarip olduğum için korkunun her çeşidini biliyorum. Hayatımın her alanına etki ettiği için yabancılaşma duygusu kısa süreli bir durum olmaktan ziyade bütün yaşantıma sirayet eden bir kavram oldu. Asla diğerleri gibi olamayacağımı düşündüğüm için kaderime razı olma yoluna gittim. Normal hayatı da onun getirilerini de bir türlü idrak edemiyordum. Dünyayı keşfetmeye gelen bir uzaylıdan farkımın olmadığını düşünerek geçirdim yılları. Filmin beni etkileyen diğer kısmı korkunun mecburiyetler karşısında mağlup olmasıydı. Uçurumun kenarında duran bir insan eğer bu korkuyu yaşamak istemiyorsa oradan atlamalıdır. Filmde anlatılan bu olay korkuya olan bakış açımı değiştirdiğinde, daha önce onun üzerine gitmek zorunda kaldım mı diye düşündüm. Daha önceden yaşadığım bir deneyim geldi aklıma; konuya daha önce hiç bu açıdan bakmadığım için göz ardı etmiştim. Sonra yeniden gözümün önüne getirdim o günü. Bayılma korkumun tavan yaptığı sırada kapalı mekanda kalmak zorunda kalmıştım bir keresinde. Dışarı çıkmam gerekiyordu yoksa ölebilirdim. Ancak bu pek mümkün değildi. Mecburen orada bulunmaya devam ettim ve korkunun tam anlamıyla karşıma dikildiği an o andı. Korkudan ecel terleri döktüm ve sonumun bir an önce gelmesini bekledim. Her an bayılabilirdim ve ona karşı koyacak gücümün kalmadığını bildiğim için bir şey yapamadım. Oturup korkunun beni alt etmesini bekledim ancak daha farklı bir şey oldu; etkisini giderek yitirdi ve uzaklaştı benden. Sonucunda bayılmadım. Çok eskiden başıma geçmiş bir olayı yeni bir bakış açısıyla gözden geçirdiğimde formülü buldum; bir mecburiyet olduğunda korku kaçıyordu. Bu zamana kadar ona gerekli alanı tahsis ettiğim için bu kadar büyümüştü. Onun tek vazifesi insanı korkutmaktan ibaretti. Bir sonraki durağa geçildiğinde onun hükmü kayboluyordu. Aynı ortamı ayarlamak zor olsa da en azından korkunun panzehirini buldum. Bu nedenle o eskisi gibi büyük görünmüyor gözüme. Günü geldiğinde onu yenebileceğimi bilmek yaşamın kıyısında değil de merkezinde olduğumu yeniden hatırlattı bana. KAYNAKÇA ROSENBERG Stuart, Parmaklıklar Arasında (Cool Hand Luke),Warner Bros.-Seven Arts, ABD 1967.Bir An İçin Bile Unutursam, Fısıldar Mısın Tekrar Bana? Kimisi için ilk görüşte aşk, bazen ilk duyuşta aşktır. Onlara göre hayat bir şarkıdır; bazen iki kişinin bestesi, bazen de yalnız mırıldanılan bir melodi… ‘Ben hayalimin peşinden gittim, şimdi olsa yine giderim.’ Tutkular zaman zaman insanlar için hırslara dönüşebilir. Fena da olmaz hani, uğrunda savaşılacak bir şey vardır çünkü artık. Ben de dahil olmak üzere bazılarımız belirli bir yaşa gelene kadar ne yapmak istediğimizi bilmeyiz. Düşünür dururuz, ileride ne olsak diye. Mesela siz küçüklüğünüzde hayalini kurduğunuz mesleği mi yapıyorsunuz ya da hobiyle mi uğraşıyorsunuz? Ben astronot olacağım deyip gerçekten de astronot olan insanlar ya da herkese direnip, konservatuar okuyarak hedeflerine bir adım daha yaklaşan insanlar ne kadar az sayıda da olsa hep gıpta ederim böylelerine. Hayaller ve gerçek hayat pratikte her zaman uyuşmasa bile bunu gerçekleştiren insanlar benim gözümde bir başkadır. Çocukken rüyalarına giren şeyi elle tutulur bir hale getirmişlerdir çünkü. Ve de en önemlisi başarının getirdiği hazzı yaşayabilmişlerdir. Bu filmin beni etkilemesi de bu yüzdendir. ‘ Seni okula oku diye gönderiyoruz, ne derler bize!’ Gıpta ile baktığımız insanlar gibi olamamamızın en bariz sebebidir başkalarının ne düşündüğünü önemsiyor olmamız. Başkalarının düşünceleri üzerimize örtülen kalın, gri beton duvarlar gibidir. Kafamızı gün ışığına çıkartmak isteriz fakat yer yoktur, bir an için soluklanıyor gibi olsak da omuzlarımıza tekrar biner o duvarların yükü. Zaman aktıkça duvarlar üstümüze üstümüze hareket eder; ta ki bir yolunu bulup o kasvetli yerden çıkana dek. El alem ne der, ne düşünür gibi soru işaretleriyle yaşamaya çalıştığımız an hayatımız kendi elimizde olmaktan çıkar, adeta onlara teslim ederiz. Böyle devam etmeyi kim ister? İşte o anda unutursak fısıldar mısınız bize, kimseyi dinlemeyin diye? ‘Bazı kapılar anıların üzerine kapanır, kilitleri açılacağı günü bekler.’ Bize kendimizi iyi hissettirmeyen anılarımız vardır mutlaka. Hafızamızdan en güçlü silgiyle o anıları yok etmek isteriz ama pek mümkün olmaz. Biz de kapatırız o anıların üstünü, güzelleriyle örtmeye çalışırız. Aslında sadece kendimizi kandırırız. Dönüp yüzleşmeyerek harcadığımız her an aleyhimize işler adeta. Unuttuk diye düşünsek bile; bir gün o saklı kutunun kilidi ortaya çıkar ve savunmasız, baş başa bırakır bizi düşüncelerimizle. O halde fısıldayın bize, kaçmak bir çözüm değildir asla diye. ‘En zor gizlenen duygudur ‘mutluluk’, tıpkı ‘burukluk’ gibi.’ En üst sınırlarda yaşanan duygular gizlenemez, gizlenmemelidir. Mutluluk, siz onu en derinden hissettiğiniz zaman gerçek mutluluktur. Bunun yanı sıra bir başkasının size o gün daha bir farklı olduğunuzu söylemesidir. Eğer hayatınızda duygularınızı yüzünüze yansıtacak kadar sizi etkileyen insanlar ya da olaylar varsa ne mutlu. Aynı şekilde sizi mutlu edebildikleri kadar üzebilirler, ne kadar dik durursanız durun sizi kırılgan hissettirebilirler de. Asıl sorun buradan geliyor. Her zaman kontrollü olup belirli sınırlar içinde yaşamak mı hayatı yoksa en uçlarda uçup, göklerin tadına varabilmek midir hayatın gizemi? Hayır dersiniz, ben en uçlarda yaşayacağım; fakat daha sonraları başınızı duvarlardan duvarlara çarpmanız mümkündür. Bazen bunları düşünmekten ömrüm bitecek diye düşünürüm. Neden olduğu gibi bırakmayız? Bu da aşırı kontrolcü olmaktan kaynaklanıyor herhalde. Böyle anlarda en yakınlarıma söylemek isterim; unutursam fısılda diye. Fısılda ki nereden geldiğimi iyi hatırlayıp, nereye gideceğimi açıkça belirleyeyim. Fısılda ki kendime o anda çeki düzen verip, biraz akışına bırakayım. Ve son olarak fısılda ki hayatımda olan insanların değerini bilip, en uçlarda özgürlüğüme huzur içinde kavuşarak mutlu olayım. Çağan,Irmak. Unutursam Fısılda İstanbul:2014 Naz Bulut Onur AYGÜN 21201109 27.04.2015 Türkçe 102-1 5. Ödev Finali – Serbest SAVAŞIN YIKINTILARI Pablo Picasso 1937 yılının Nisan ayında İspanya'nın Guernica kentinde gerçekleştirilen Nazi bombardımanın hemen ardından yapımına başladığı eserini aynı yılın Haziran ayında bitirmiştir. Guernica savaşın bireylerin üzerinde bıraktığı acıyı işleyen en güzel eserlerden biridir ve bu portre Avrupa'nın birçok kentinde bir tur kapsamında gösterime açılmış ve insanların savaşa karşı bilinçlenmeleri sağlanmıştır. Günümüzde de bu eser barışın en büyük sembollerinden biri olarak gösterilmektedir ve hâlâ birçok kurum tarafından da kullanılmaktadır. Savaş insanlığın bir türlü önüne geçemediği milyonlarca çocuğa anne ya da baba, anne babaya da evlat acısı yaşatan bir olaydır. Özellikle devletler arasında yaşanılan problemler savaşlar için en büyük sebeplerden biri olsa da bazen bir devletin içinde yaşanılan karışıklıklar da savaşlara sebep olabilmektedir. Mesela son birkaç yıldır hepimizin korku ve endişe ile izlediği Arap Baharı diye adlandırılan süreçte birçok komşu ülkemizde yaşanan iç savaşlar buna örnektir. Savaş genellikle birkaç devlet yöneticisi yüzünden ortaya çıksa da maalesef binlerce hatta milyonlarca insanın hayatını kaybetmesi ile sonuçlanmaktadır ve en büyük sorun bu insanlardan birçoğu ne için savaştıklarının bile farkında olmayabiliyorlar çünkü devlet yöneticileri insanları o kadar fazla etkileyebiliyorlar ki insanlar sebebini ve sonucunu düşünmeden hareket ediyorlar. Savaşlar nesiller boyunca sürecek, insanlık tarihinde yıllarca unutulmayacak yaralar açabilir bunun en acı örneği Hiroşima'dır. Günümüzde bile o gün yapılan nükleer saldırının acıları sürmekte ve fiziksel engelli bireyler hayata gelmeye devam etmektedir. AYGÜN 2 Hep savaşı anlatmak ve savaş hakkında yazmak yanlış olur, diye düşünüyorum, biraz da insanlar barış hakkında konuşmalı. Barış zor olandır çünkü emek ve fedakârlık ister taraflardan biri ya da birkaçı maddi çıkarlarından vazgeçmelidir o yüzden barış için en etkili yol insanı ganimetten ve topraktan daha değerli görmekten geçer. Barış için güzel yollardan biri de sanattır çünkü toplumlarda sanatçılar döneminin zorluklarını ve yanlışlıklarını göstermekle sorumludurlar ve bunu yaptıklarında toplumu etkilemeyi başarabilirler. Özellikle hem dünya genelinde hem de bizim tarihimizde edebiyatçılar eserlerine savaşın acılarını çok sık taşımış olsalar da bu tarz eserler sanatın diğer alanlarında pek görülmüyordu ancak Pablo Picasso Guernica eserinde savaş temasını tüm acıları ortaya koyarak işlemiş ve sanat tarihinde ilklerden birisine imza atmıştır. Yazılı ve görsel medya olmadığı zamanları düşünürsek insanların bilgi alabilecekleri ve fikirlerini özgürce belirtebilecekleri en büyük alanlardan birine savaş teması taşınmıştı. Savaşsız bir dünya mümkün müdür? Bu soruya birçok insanın hayır cevabını vereceğini tahmin ediyorum çünkü insanlar barıştan ümidini tamamen kesmiş durumda özellikle her gün izlediğimiz haberlerde şiddeti ve savaşı görüyoruz. Bugün Orta Doğuda hâlâ çok sık bombalı intihar saldırılarını ve ülkelerin birbirlerine yağdırdıkları bombaları görürken sanırım barışa inanmak çok pozitif bir bakış açısı olarak da görülebilir. Ancak günümüzde de bazı uluslararası kurumlar mesela Birleşmiş Milletler bu amaç doğrultusunda çalışmaya devam ediyor ve eğer bu kurumun uluslararası alanlarda daha etkin kılınması sağlanırsa çözüme daha kolay ulaşılacağını da tahmin ediyorum. Silahtan para kazanan birçok şirketin güçlü ülkelerde yönetimlerde söz sahibi olması maalesef barışın önündeki en büyük engellerden biri gibi gözüküyor ama eğer özellikle siyasi figürler politikalarını para değil de insan üzerine kurmaya karar verirlerse barışın çok da uzakta olmadığını düşünüyorum. Bir Uluslararası İlişkiler bölümü öğrencisi olaraktan bu konunun bir ülkenin veya sadece bir kurumun değil bütün dünyanın sorunu olduğuna inanıyor ve bu uğurda çalışmaya da kararlıyım belki biz barış içinde bir dünya göremeyeceğiz ama en azından gelecek nesiller için bunun üzerine yoğunlaşılması ve artık zengin ve istediğini yaptıran azınlığın değil gerçek güç olan ama söz sahibi olamayan halkların gücünü ön plana çıkarıp barışı sağlamanın peşinden koşmalıyız. YAŞAMAK Hayatınızda hiç aklınıza estiği gibi, düşünmeden davrandığınız oldu mu? Yoksa her şeyi mantık çerçevesinde en ince detayına kadar düşünerek mi hareket ettiniz? Yıllardır, toplumun üzerimizde oluşturduğu baskılar, sığ bir kişilik geliştirmemize neden oldu. Kendi başımıza hiçbir şey düşünemez, hareket edemez ve hatta hayal edemez olduk. Hayatımızı toplumun oluşturduğu kalıplara oturtmaya çalıştık. Bunun sonucunda, hayattaki amacı para kazanmak, evlenmek, çocuk sahibi olmak olan bireylere dönüştük. Bunların ötesinde bir hayat düşünemez, cesaret edemez olduk. Kısacası yaşamayı,yaşamaktan keyif almayı unuttuk. Bu noktada, defalarca izlediğim ve hiç bıkmadığım Walter Mitty’nin Gizli Yaşamı adlı film hayatı boyunca risk almaktan çekinen, yaşamaya cesaret edemeyeceği olaylar üzerine hayaller kuran başrolümüz Ben stiller’ın da katkısıyla, kaybettiğimiz yaşam sevgimizi, sunulan müthiş görsel şölenle tekrar kazanmamıza yardımcı oluyor. Film, aslında en başından beri burnunun ucunda olan fotoğraf karesini bulmak için yola çıkan ama çıktığı yolda kendini bulan bir adamın hikayesini anlatıyor. Filmi izledikçe içinize umut doluyor; umutlandıkça da hayatın tadını çıkarmak, yaşamak istiyorsunuz. Hayatın her saatini, her dakikasını dolu dolu geçirmek, tek bir saniyenizi bile boşa harcamak istemiyorsunuz. Hayallerinizin gerçek olması için gereken cesareti kendinizde buluyorsunuz. Bu açıdan, günümüzde teknolojinin ilerlemesiyle birlikte küçük elektronik cihazlara hapsolmuş hayatlarımız için bir kurtarılış çağrısı niteliğinde olan film, hayatlarımızı sorgulamamız açısından önem teşkil ediyor. Aslında sahip olmadığımız hayatlara sahipmişiz izlenimi uyandırmak adına kullanılan sosyal medya da en büyük tuzak ve tutsak edici araçlarından biri olarak bu denli sığ karakterler geliştirmemize neden oluyor. Filmde kahramanımız, hayatın amacını, dünyayı ve duvarların arkasını görmek; yakınlaşmak, birbirini bulmak ve hissetmek olarak nitelendiriyor. Yani hayatın, içinde yaşadığımız dört duvarlarla sınırlı olmadığı, bununda ötesinde yaşanabilecek olaylar olduğu vurgulanıyor. Bu noktada bize düşen ise, filmin ana temasından da çıkarılabileceği üzere, bazı şeyler için daha geç olmadan harekete geçmek oluyor. Bu da beni yapmadığımız şeyler için pişman olmak yerine yaptığımız şeyler için “iyi ki yapmışım” demeye götürüyor. Sonuçta, dünyaya bir kere geliyoruz ama bir bakıyoruz ki yapmaya,söylemeye çekindiğimiz o kadar çok fazla şey var... Halbuki, insan ne istiyorsa onu yapmalı, cesaret etmelidir. Başkalarının ne düşündüğü, kendi düşüncelerimizden daha ön planda olmamalıdır. Kendimden örnek verecek olursam, daha önce yapmaya asla cesaret edemediğim ama cesaret etmezsem içimde kalacağını bildiğim bir şeyi sonunda yapmam başta pişmanlık vermesine karşın, şu anda yerini mutluluk ve huzura bıraktı. Sonuç istediğim gibi olmadı fakat biliyorum ki eğer buna cesaret etmeseydim, hayatımın ilerileyen zamanlarında daha büyük bir pişmanlık olarak bana dönecek ve beni daha mutsuz edecekti. Oysa şimdi, en azından denemiş ve cesaret etmiş olmanın verdiği rahatlığı ve huzuru taşıyorum ki önemli olan da bu bence. Ayrıca, atmış olduğum bu önemli adımın, hayatımda daha birçok şeyi değiştirdiğine de inanıyorum. O yüzden önemli olan ilk adımı atmak, ilk cesareti göstermek aslında. Geriye zaten hayatı yaşamak kalıyor. Kısacası, hayat gerçekten çok kısa. İnsan yaşlandıkça daha çok farkına varıyor bunun aslında. Zamanın nasıl bu kadar çabuk geçtiğini bir türlü anlamıyor ve anlam veremiyoruz. Zamanımız bu kadar kısıtlıyken, daha doğrusu yarın bile ne olacağını bilemezken, her şey çok geç olmadan, olmasını istediğimiz şeyleri hayata geçirmek için cesaret etmeliyiz. Ancak böyle hayatı gerçek anlamda yaşamaya başlayabiliriz. Aksi takdirde, geriye dönüp baktığımızda yapmaya cesaret edemediğimiz şeyler için pişmalık duymamız kaçınılmaz bir son aslında. Bu yüzden, filmde de vurgulanan motto olarak “Hayal etmeyi bırak, yaşamaya başla!” Elif Nur Demir 21501199 DENİZ ALKIŞLAR 21502930 ÇILGIN HAYALLER, REKABET VE HIRS Her çocuğun büyüdüğünde ne olmak istediğine dair hayalleri vardır. Kimisi doktor olmak ister, kimisi avukat, kimisi de veteriner. Erkek çocukları ise polislik veya pilotluk gibi hareket ve kahramanlık içeren mesleklere sahip olma hayalleri vardır. Küçüklüğümde benim de araba yarışçısı olmak gibi biraz uçuk biraz da imkansız gibi görünen bir hayalim vardı. Bunun da aslında bir nedeni vardı. O yaşlarda olan her çocuğun hayal dünyası yetişkin bir insana göre daha geniş ve yaratıcıdır. Daha dünyayı yeni yeni tanımaya başlayan çocuklar uçsuz bucaksız hayal dünyalarında gerçekleşmesi mümkün olmayan hayallerin peşinden koşmayı çok severler. Çünkü dünyayı ve zorluklarını daha tanıyamadıkları için her hayal onlar için gerçekleşebilecek nitelikte gelir. Bu nedenle küçük yaştaki çocukların gelecekte ne olacaklarına dair masumca ve çılgınca hayalleri vardır. Benim araba yarışçısı olma hayalimin de çocuk aklıyla gerçekleşmesi kolay olan, yaratıcı hayal dünyamın bir ürünüydü belki de. Geçenlerde izlediğim Rush isimli, James Hunt ve Niki Lauda adlı iki Formula Bir pilotunun arasında geçen rekabeti görme, araba yarışçısı olmanın zorluklarını ve güzelliklerini de anlama fırsatım oldu. Araba yarışları sabit bir pistte tur atarak benzin harcamaktan öte, bir spor, bir tutkudur. Bu sporu güzel yapan şeylerin başında insan bedeninin anotomik olarak ulaşamayacağı hızlara yarış arabaları ile ulaşabilmesi ve yarış boyunca süren rekabettir. Filmde de bu tutkunun ve rekabetin boyutlarının ne denli artabileceğini gördüm. James Hunt ve Niki Lauda arasındaki kıyasıya rekabetin ve en hızlı olma çabasının performanslarını iyi yönde etkilemesi ilgi çekiciydi.İzlediklerim sonucunda bir insanın limitlerine ulaşabilmesi hatta üstüne çıkabilmesinin yegane yolunun rekabetten geçtiğini anladım. İnsan en üst noktaya ulaşmak istiyorsa bunu ancak rekabet ile yapabilir çünkü rakibinin ondan daha iyi olduğunu gördüğü zaman onu geçmek için elinden geleni yapacaktır, tıpkı filmde olduğu gibi. Bence bu sporun bir diğer önemli olanağı ise pilotlara hırs aşılamasıdır. Hırs faktörü yine insanın performansını arttıran ve başarının yolunu açan bir etmendir. Niki Lauda’nın James Hunt’dan daha iyi olmak için verdiği çaba onun hedefine ne denli bağlı olduğunu göstermekteydi. Bir insan nasıl hedefe bu kadar bağlı olabilir diye merak ederken filmde o meşhur kaza sahnesine sıra gelmişti. Kaza sonucunda yüzünde oluşan ciddi yanıklar ve ciğerlerinin soluduğu zehirli gaz Niki Lauda’yı altı hafta kadar yarışlardan uzakta, hastane yatağına mahkum etse de hedefine olan bağlılığı ve zafer arzusu sayesinde ölüme bu kadar yaklaşması bile ona yarışlara geri dönmesine engel teşkil edemedi. Sonuç olarak çocukluğumuzda alabildiğine geniş olan hayalgücümüz sayesinde çılgın hayaller sonucunda çılgın meslekleri yapmak istediğimize karar verebiliyoruz. Benim araba yarışçısı olma hayalim de bu uçsuz bucaksız hayalgücümün bir ürünü galiba. Küçüklüğümde izlediğim araba yarışları belki bu hayalimin oluşmasında etkili olsa da bu sporun tehlikeleri yanında insana kattıkları da bence paha biçilemez. Rekabetin ve heyacanın en üst noktada yaşandığı bu sporda, Niki Lauda gibi başarıya susamış bireyler kendi limitlerinin çok üstüne azmi ve kararlılıkları ile çıkabiliyor. İşte o zaman anlıyoruz; insan herhangi bir işte en üst noktada olmak istiyorsa, bunu ancak rekabetin yardımı ile yapabilir. Ancak tabi ki bu başarıya sadece canını tehlikeye atarak bu spora baş koyanlar ulaşabiliyor. Benim gibi hayalperest çocuklar ise büyüdüğünde araba yarışçısı olmanın hayallerini kuruyor. Fakat büyüdüğümde anladığım bir gerçek var ki o da hayallerimi süsleyen bu sporun canımdan da değerli olmadığıdır. Tıpkı Niki Lauda’nın sezon sonu yarışından çekilip şampiyonluğundan vazgeçtiği gibi ben de bu çılgın küçüklük hayalimden usulca vazgeçiyorum. HAFIZAMIZIN DERİNLİĞİNDEKİ AŞK İMGELERİ Bu kitabın arka sayfasındaki yazıyı okuduğumda şiir gibi olan anlatımından çok etkilendim. Bir an önce satın alıp okumak istedim. Kitabı okumaya başladığımda uzun bir aşk öyküsü bekliyordum ama anlamları büyük olan küçük hikâyelerle karşılaştım ve okudukça büyülendim. Bu öyküleri okudukça gördüm ki günlük hayatımızda her zaman karşılaşabildiğimiz, çokta üzerinde durmadığımız, sıradanlaştırdığımız bazı olayların ardında aslında derin anlamlar yatabiliyor. Bu bazen bir hayal kırıklığı, bazen bir aşk acısı, bazen de kaderin bize dayattığı yaşamlar olabiliyor. Kırmızı ışıkta durduğumuzda arabamıza yanaşan Suriyeli bir çocuğun bize elini uzatırken aslında akşam eve döndüğünde, bu ellerin kendisine indirilen darbelere karşı bir kalkan olabileceğini hiç aklımıza getiriyor muyuz? O gün otobüse bindiğimizde kendisiyle ve çevresiyle kavga ederek hoyratça otobüs kullanan şoförün bu agresifliğinin altında mutsuz bir evliliğin pişmanlığından duyduğu bir öfkenin yattığını tahmin etmemiz mümkün mü? Sürekli halinden şikâyet eden sıra arkadaşımızın bitmek tükenmek bilmeyen dırdırlarının sebebinin, belki hep eleştirilerek büyütülmüş olması gerçeğinden kaynaklanabileceğini düşününce, aslında sevginin her türünün insan hayatını ne çok etkileyebileceğini fark edebiliyoruz. Bu kitaptaki Feride’nin hikâyesinde bir aşk acısının ardından hayattan intikam almaya dair acıklı ve karanlık bir hayata sürüklenişinde çevremizdeki birçok insandan parçalar bulabiliriz. Özelliklede kanımızın en deli aktığı ergenlik aşklarındaki hayal kırıklıkları insanı çok farklı dönemeçlere götürebilir. Alegra ile Salamon’un hikâyesinde okuduklarım gibi, çevremdeki birçok birlikteliğin sadece sevgi üzerine değil bazen vicdan azabı, bazen unutulamayan pişmanlıklar sebebiyle de kurulmuş olabileceğini fark ettiğimde, yollarımın kesiştiği hayatlara daha farklı gözle bakmam gerektiğini anladım. Aslında aşkın sadece bir insana değil paraya ve şöhrete de duyulabileceğini fark ettim bu kitaptaki küçük bir öyküde. İnsanların bazen birçok alçaklığa çok yüksek değerler biçebileceklerini öğrendim. İnsanların vazgeçemedikleri alışkanlıklarının ardında hafızalarının arka sokaklarına gizlenmiş bazı aşk öykülerinin yattığını fark ettim bu hikâyelerle. Kimi zaman vazgeçemediğimiz bir kolyedeki anımızın dayandığı anne aşkı ya da kendini hiçbir yere ait hissedemeyen insanlardaki arayışa neden olan aile aşkı, insanları düşünsel bir arayışa çıkaran Tanrı aşkı… Üstesinden gelinemeyen bazı hayal kırıklıklarını anlatan öyküler okuduğumda hayallerde planlanan yaşamların gerçek yaşamların yerini alabileceğini düşünen insanların hangi tür bir aşk acısıyla bunu yapabileceklerini sorguladım. Belki de çevremde gerçek olduğunu düşündüğüm yaşamların birilerinin hayali olabileceğini fark ettim. Sevgiye duyulan ihtiyacın insanın içinde bazen çok derin yaralar açabileceğini anlatan birçok öykü okudum bu kitapta, ama ben buna rağmen sevgi ve aşkın iyileştirici gücüne de bütün kalbimle inanıyorum. Yaşadığımız hayal kırıklıklarının acısını bazen bir başka sevgiye kapılarımızı aralamasaydık nasıl dindirebilirdik? Yitirdiklerimizin yerine yeni sevgiler koymayı başaramasaydık yaşayabilir miydik bu acılarla? Her sabah uyandığımızda sevdiklerimizin var olduğuna inanmak bize güç katmaz mı? En sıkıntılı anlarımızda bir sevdiğimizin sesini duymak istemez miyiz? Mutluluğumuz çoğalmaz mı paylaştıkça? Bu kitabın sayfalarını çevirdikçe her öyküde yaşamdan kesitler göreceksiniz. Kimisinde ağır bedeller ödemeyi bilenlerin hikâyelerini, kimisinde dışlanmış kalplerin öyküsünü, hayallerinin hakikatleri olduğuna inanların yaşamlarını, direnenler ve direnmenin her türlüsünü inançlarıyla karşılayanları okuyacaksınız. Öfkeliler, kırgınlar, tesadüflerden çok kadere inananlar karşılayacak sizi. Bazen bir gülümseme oturacak dudaklarınıza bazen yaşaracak gözleriniz okudukça. Daha farklı bakacaksınız hayata ve yaşananlara. Hikâyeler, hikâyeler, hikâyeler. Benim hikâyelerim. Sizin hikâyeleriniz. Hepimizin hikâyeleri diyor Mario Levi. Yazar belki de hayatın aşk denilen bir ortak paydadan ibaret olduğunu vurgulamak istiyor bu hikâyelerinde. YİRMİ ÜÇ İnsan vücudu, her ebeveynden 23 tane alınan 46 kromozomdan oluşur. Kanın vücutta dolaşımı 23 saniyedir. Latin alfabesinde 23 harf bulunmaktadır. Cadıların dini tatil günü 23 Haziran’dır. Shakespear 23 Nisan’da doğdu ve öldü. Shakespeare’in ilk eseri 1623’te yayınlandı. Titanik 15 Nisan 1912 sabahı battı 1+5+4+1+9+1+2=23. TWA 800 uçuşunda 230 kişi hayatını kaybetti, patlama 23J ve 23K numaralı koltuklarda meydana geldi. Hitler, Nisan 1945’te intihar etti 4+1+9+4+5=23. Sezar, tam 23 kez bıçaklandı. Öklid geometrisinde 23 aksiyomları bulunur. Dünyanın dönüş ekseni 23 derecedir. Onlara aslında 23,5 derece olduğunu söyleyince de, “2, 3 daha 5 eder” derler. 23, paranoya oyununu çok iyi oynar. 23 sayısının içindeki gizemli karmaşanın yol açtığı katliamlar, daha çocukluğunu yaşayamamış çocukların hayatına son veriyor. 23 laneti damarlarımızın içindeki kanı durdurabilen bir rakam bütünlüğü. Bu bütünlüğe anlam yükleyenler, “kırmızı elbiseli kadınla” evleneceğim diyen insanlar gibi, sadece kırmızıya odaklanıp diğer renkleri göremiyorlar. Böylece lanet, beynin içindeki nöron parçacıklarını kavga ettirerek, intihar denen kalitesiz iplik ile yapılmış bir halatın duvara bağlanması sonucu oluşan bir ölüme dönüşüyor. 23 sayısının büyüsü doğum tarihinde, isminde, telefon numaranda veya saatinde varsa lanet senin peşinde demektir. Bu lanet sadece öldüğün zaman sonlanacaktır. Gözlerinin içindeki damarların kalınlığı kadar acı çekmemenin tek sebebi, senin için yazılmış büyük bir senaryo olması. Bu senaryo senin hayatında lanetli olan her şeyin yok olmasına sebep olmaktansa bir kuğu gibi, dünyaya kapkara başlayıp bembeyaz sonla devam eden temiz sayfalar oluşturmanı sağlıyor. Bu berrak gelecekte, uçsuz bucaksız beyazlıkta kaybolan düşünceler, papatya tohumlarıyla süslenmiş akarsuların içindeki davranış kavramları ve gökyüzünden akan kırmızımsı şarap taneciklerinin süslediği duygusal anlamlar;“yarın ne yapacağım?” sorusunu alıp ütopyanın merkezine koyuyor. Biz bu ütopyaya cennet diyoruz. Lanetin senin için hazırladığı kurallar hayatının sonlanması ile tamamlanıyor. Böylece fani dünyada lanetli insanların yol açtığı kargaşa, gürültü, kaos ve ziyan senin için bir anlam yüklenmemiş oluyor. Ütopyanın merkezinde kaba etini ikea koltuğa yaslamış gibi oturman, daha iyi bir rahatlığa sahip olduğunu açıklıyor. 23 sayısı, hayatın içindeki küçük hareketleriyle insanların canını aldığı sırada, yeni bebekler yaratıyor. Bu bebekler, istemedikleri hâlde hayatlarının sonuna kadar lanetli bir solunum gerçekleştiriyorlar. Ciğerlerine çektikleri her oksijenin içinde yok etmek için tasarlanmış moleküller var. Moleküllerin, bebeklerin gözbebeklerine kadar ulaşması, her yerde 23 sayısının görülmesine sebep oluyor. Böylece beynin içindeki atomlar 23’ün katsayıları ile orantılı olarak elektron alışverişi yapıyor. Bu muazzam matematiksel kaosun içinde sürüklenen bebekler, yetişkin olduklarında insan öldürmeye meyilli oluyorlar. Böylece bu psikolojiye sahip kişiler GTA Vicecity’deki adam gibi peşine beş polis takarak yüzlerce ölüme sebep olan silahın başına geçiyorlar. Peki yüzlerce ölünün katili gerçekten 23 sayısı mı? Eğer vücudumuzu kontrol etme yetisine sahip değilsek uzaydan gelen etkenler lanetli bir vücuda sahip olmamızı sağlar. Katil 23 değil bedenini yönetemeyen, dünyadaki her 23 kişiden biri oluyor. 23 sayısı toplumları, ülkeleri, dünyayı yönetmeni sağlıyor. Tek emrinle bir kıtayı diğerinden ayırmanı sağlıyor. Bir bakışınla yüzlerce kişinin ölümüne sebep oluyor. Veya bir sanatçı oluyor, paha biçilemez tablolar, değeri tahmin edilemez kitaplar veya defalarca dinlenilen harika müzikaller. 23, seni toprağın en dibinden atmosferin zirvelerine kadar götürüyor. Yükselirken çıktığın merdivenlerin her basamağında kendi kas gücünle ilerlediğini zannediyorsun. Fakat bu başarıyı elde etmenin tek sebebi 23 lanetinin seni en tepeye çıkarmak istemesidir. Ne kadar yükseğe çıkarsan düştüğünde iliklerinin içindeki protein parçacıkları asfalt ile bütünleşmiş bir yapıya dönüşecek. Ve zirvedekilerin düşüşleri gazete kupürlerine sığmayacak kadar ilgi uyandırdığı için yalnızca bu yok oluş haberi tekrar edilerek tazeliğini koruyacak. Böylece 23 her nesilde tanınmış olacak. 23’ün asıl gayesi kurbanlarını zirveye çıkartıp aynı anda onları altüst ederek kudretini âciz insanlara bildirmektir. Bu bildiri cehennemdeki yanmış kemiklerin bile saygı duymasını sağlayacaktır. Ta ki nefes alan hiçbir varlık kalmayana kadar… Şevval Simruy Baygül RENKLER, KİŞİLİK VE ZAMAN Vincent Van Gogh'un bir yatak odasını mavi ve sarının sıcak tonlarını kullanarak resmettiği Bedroom in Arles adlı eserini ve bir hastane koridorunu aynı renklerin soğuk tonlarını kullanarak resmettiği The Sick-ward of the Hospital at Arles eserini yanyana koyup baksaydınız siz de algınızla oynanıyormuş gibi hisseder miydiniz? Biri mutluluk ve pozitif duygular uyandırırken diğeri olumsuz duyguları çağrıştırarak insanı karamsarlığa çekiyor. Renkler gerçekten de insan duygularının yansıması olabilir mi? Dahası insanın duygularını ve düşüncelerini etkileyebilir mi? Ben renklerin algımızı, ruh halimizin de hayatımızda seçtiğimiz renkleri etkilediğini düşünüyorum. Bunun da en açık örneğinin kıyafetlerimizde kullandığımız renkler olduğu kanısındayım. Mesela ben mutluysam veya kendimi iyi hissediyorsam daha canlı ve açık renkler tercih ederken kendimi kötü hissettiğim zamanlarda daha soluk ve koyu renkler tercih ediyorum. Nötr hissettiğim zamanlardaysa beyaz ve gri tonlarını tercih ediyorum. Sadece kıyafette değil, satın alacağım veya seçeceğim herhangi bir şey için bile geçerli bu renk seçimleri. Aynı zamanda tanıdığımız bazı insanların bize özellikle belirli renkleri çağrıştırması da bu kanımı güçlendiriyor. En basitinden tanıdıklarımıza hediye beğenirken bile bize onları hatırlatan renkler seçiyoruz; hediye alacağımız kişilerin sevdiği renklerde hediye seçmeye dikkat ediyoruz zira herkesin bir favori rengi vardır. Bu favori renkler de insan kişiliğini yansıtmada fikirlerime destek çıkıyor. Ancak hangimizin favori rengi kendimizi bildik bileli aynı kaldı, zaman içinde değişmedi? En azından benimki değişti. Şimdi düşününce şunu fark ettim ki ben küçükken her günüm renkli kıyafetler içinde geçerdi, odam hep renkli olurdu, her şeyin hep en renklisini isterdim. Ancak büyüdükçe hayatıma daha çok siyah, daha çok kahverengi ve daha nice koyu renkler girer oldu. Odamı daha sadeleştirmeye başladım, olabildiğince az renkle dekore etmeye çalıştım. Renkler yeni bir anlam kazandı benim için; risk demek oldu ve her ne alacaksam renksiz, risksiz hareket etmeyi tercih eder oldum. Acaba büyüdükçe sıkıcılaşıyor muyuz? İnsan büyüdükçe hayatından renkleri çıkarıyor. İnsan büyüdükçe hayatında renklerden kaçıyor, unutuyor yaşamayı. Sanki robotlaşıyor. Belki de hayatın "gerçekleri"yle karşılaşıyor, tadı kaçıyor. İçindeki çocuğu öldürüyor. Mutluluk duygusundan ve pozitiflikten uzaklaşıyor. Azla yetinemiyor.. Küçükken elime pamuk şeker verseler dünyalar benim olacakken, günlerce yüzümden gülümsemem eksik olmayacakken bugün beni aynı derecede mutlu edecek şeylere eksik, bir bakıma sönük tepkiler verdiğimi; mutlu olmam gerekirken bu duyguyu yeterince hissedemediğimi fark ediyorum. Elimde her şeyim varken, mutlu olmamak için hiçbir sebebim yokken kendimi durduk yere mutsuzlaştırmaya bayılıyorum. Eskiden renkleri, bardağın dolu tarafını görebilirken şimdi bardağın boş tarafını görüp kendi kendimize kurdukça kuruyoruz. Her yaşın bir rengi vardır, her yaşın rengi farklıdır; herkes kendi yaşına göre giyinmelidir derler.. Toz pembe tütü eteğini dört yaşındayken gönlünce giyen kadına seksen dört yaşında pembeyi ayıplarlar. Toplumun bu tutumu da renklerin zamanla ve kişiliğimizle ilişkili olduğunu gösteriyor. Zaman ilerledikçe ve kişiliğimiz değiştikçe, bir başka deyişle benliğimiz "oturdukça" topluma göre kullanmamız gereken renkler de değişiyor. Evet; yukarıda kendimi örneklediğim gibi yaşımız ilerledikçe renklerden uzaklaşmamız, The Sick-ward of the Hospital at Arles havasına bürünmemiz içten gelen bir durumsa sorun yok ancak toplum baskısıyla kıyafetimizde, saçımızda, evimizde yani genel olarak hayatımızda kullanmak istediğimiz renkleri kullanamıyorsak kısıtlanıyoruz demektir. Renklerin kişiliğimizin yansıması olduğunu hatırlayarak toplumun kişiliğimizi kısıtlamasına izin vermemeliyiz. Aksine geçen zamana ve ilerleyen yaşımıza rağmen Bedroom in Arles gibi pozitif kalabiliyorsak, içimizdeki çocuğu yaşatmayı başarabiliyorsak bunu dilediğimiz renkleri kullanarak yaşamımıza uyarlayabilmeliyiz. Unutmayın; hayat bir tabloysa başımıza gelenler bu tablonun renkleridir, önemli olan bizim renkleri nasıl algıladığımızdır. KAYNAKÇA Gogh, Van. Bedroom in Arles. 1888, oil paint, Van Gogh Museum, Amsterdam. Gogh, Van. The Sick-ward of the Hospital at Arles. 1889, oil paint, Van Gogh Museum, Amsterdam. Ada Kahvesinin Sıcaklığı Kâğıt kokusunun yanında gelen ada esintileri… Sağ tarafta eğimli ve yamuk asfalt yol, üstümüzde kara lekeleriyle birlikte uçsuz bucaksız masmavi gökyüzü ve önümüzde meltemin asıl sahibi, adanın güzelliği ve ekmek teknesi şeffaf deniz. Adalarda hiç bulunmamış biri için bile, benim gibi, bu manzarayı kâğıt aralarından çıkartıp zihne yerleştirmek o kadar zor değil. Manzarayla birlikte düşünce sarayımıza davetli olan adalılar da yok değil. Çimleri söktüren mühendisten tutun da balıkçı Apostol Efendi’ye kadar hepsi sarayda yerlerini almaktalar. Aynı anda hem en az bizim kadar canlılar hem de bir mevsim kadar geçiciler. Yaz, içimizi ısıtan, gerek mecazen gerekse gerçek anlamda ruhumuzu en derinlerinden ısıtmasından dolayı, samimi, neşeli bir kadın gibidir. Kış ise onun tam tersi özelliklere sahip huysuz, neşesiz, soğuk ve hüzünlü ikiz kardeşi gibi hissettirir. Kalp için zor değildir hangisi için atacağını seçmek. Canlılığı için mi yoksa kışın hüznünden korktuğumuz için midir bilinmez çoğunluğumuzun kalbi düşünmeden yazı seçer. Oysaki kışın, bakılması bilindiğinde benzersiz bir güzelliği olduğu aklımıza bile gelmez. Büyük bir önyargıyla ondan kaçmak için elimizden geleni yapmaktan kendimizi alamayız. Sait Faik ise yaz yerine kışa âşık olan nadir insanlardan birisidir. Adanın sessizliği için sever kışı ve de kuşların gelişi için. Benim gibi birçok insan ise yaz veya kış aşkını hiç düşünmemiştir bile. Kuşları da bilmez, yazlıkçılar el ayak çekince oluşan o sessizliği de. Oysa bazen durup sadece gökyüzüne bakmak gerekir. Kuşları görmek için mesela. Ya da belki sadece yıldızların ışığını üzerinde hissetmek için. Doğanın bize sunduğu karşılıksız güzellikleri böylesine içten duyumsayanlar fark etmeseler bile en mutlu insanlardır. Günümüzde git gide her şeyin karşılıklı olduğu gerçeğinin yanında doğanın bize hâlâ aynı içtenlikle karşılıksız olarak bir şeyler sunması kadar güzel bir şey var mıdır? İnsanların ise bunun karşılığı olarak tıpkı şımarık bir çocuk gibi doğa anasının sunduğu her şeye rağmen yetinmeyip daha fazlasını istemesi ne kadar üzücüdür. Modernleşmek diye adlandırdıkları bir ütopik hayalin peşinden koşup dururken yaptıklarını, verdikleri zararları hiç fark etmeden yaşayıp durur insanoğlu. Geçmişten ders almayı öğrenmek yerine unutmayı tercih edip bunu daha da yaygınlaştırır. Bundan dolayıdır ki artan bir bencillikle yaşayan bu kadar çok insan arasında gökyüzünü gören nadir insanlar yavaş yavaş azalıyor. Tıpkı kışın ada boşalınca ufacık kahveyi dolduran o az ama sıcacık insan topluluğu gibi. Günden güne daha azı o sıcaklığın bir parçası oluyor. Keşke kitapta hayat bulan balıkçılar gibi olabilsek. Hayatını süslemek uğruna ordan oraya koşmak yerine sahip olduklarıyla yetinen, sabah güneşten erken uyanıp onu selamlamayı es geçmeyen, denizin ferah kokusu ve hafif hafif esen meltemin iç titreten esintisiyle yaşadığını iliklerinde hissedip bununla mutlu olan o balıkçılar olabilsek. Yüreklerinde hırs kırıntısından eser olmaz onların. Hayattan tek istekleri belki de ömürleri boyunca en yakınları olan birlikte yaşlandıkları yılların dostu olan ağları ile gömülmek. İçten severler denizi, İstanbul’un suyunu. Olabilecek en derinden… Söylemezler veyahut yazmazlar ama sanki denizden kısa bir süre dahi uzak kalsalar ölürlermiş gibi yaşarlar. Bir parçaları denize aittir adeta. Dışardan bakılınca oldukça sıradan, olabilecek en basit hayat olsa bile yeniçağın modern insanlarının fark etmeseler de asıl ihtiyaç duydukları bu olsa gerek. Hevesler peşinde yarış atı olmak yerine içtenliği, dostluğu ve daha birçok unutulan ve özlenen eski duyguyu barındıran ada insanı olmak, hâlâ kahvenin sıcaklığını besleyen ruhlardan biri olmak gerek. Tıpkı balıkçılar gibi... Ömer Berk UÇAR TURK 101-2 Ahmet Melikşah Cengiz 21601082 BU KORKUNLA YAŞATMAZLAR SENİ Anaokuluna kayıt için gittiğimiz günü anımsıyorum. Kapısından ilk girdiğimiz anda babam daha sıkı tutmaya başlamıştı elimden. Kapıyı açan hademe bize yol gösterdikten sonra ilerlerken ilk defa gördüğüm posterler, çizgi film tasvirleri derken beyaz cübbesiyle bana doğru gülümseyen bir kadın… Aman Allah’ım neyin nesiydi tüm bunlar? Zaten bacaklarımın tir tir titremesi, içimde anlamlandıramadığım bir hissin beni buradan koşup kaçmaya davet edercesine kalp atışlarımı hızlandırması yetmezmiş gibi; babamın yüzüne takındığı palyaço gülümsemesine benzettiğim samimiyet hissi uyandırmayan ifadesiyle kulağıma eğilip: “Korkma oğlum!” demesiyle ne yaşadığımı anlamıştım: Korkmuştum. Ferit Edgü’nün Korkuyorum adlı kitabını okuyunca cidden hayatım boyunca nelerden korktuğumu, korku duygusunun benim için ne anlam ifade ettiğini aklımdan bir daha geçirdim. Sokak arasında cebimdeki birkaç kuruş için bana bıçak çeken sokak çocuğunun yaşattığı duygu muydu bu korku? Yoksa paramı kaybettikten sonra eve döndüğümde annemin bana yalan söylediğimi düşünerek kızma ihtimalinden mi korkuyordum? Küçükken daha basitti tabi. Neden korktuğunu düşünmeden ve sorgulamadan yaşadığım o hissi anlamlandıracak ve onunla yüzleşecek kadar olgunlaşmamıştım henüz. Büyüklerin de bunun farkında olup “Çocuktur, yapar.” sözleri rahatlatırdı bir de içimi. Sonuçlarından çok korkmam gereken işlere de kalkışmadım hani, en fazla top atıp komşunun camını kırdık belki. Çok şükür, mafyanın veya gayrimeşru işlerle uğraşanların yanında da yetişmedik. Ne zaman ki sorumluluk alacağım yaşa geldim, korkmam gerekenlerin boyutunun nereye uzandığını daha iyi gördüm. Yazar içinde yaşadıklarını tüm kapsamıyla anlatsa da, birkaç cümlesi benim büyüyünce içine düştüğüm halimi özetliyor gibiydi: “Korkuyorum senden, ondan, kendimden. İçimden, dışımdan. Niçin korkuyorum? Çünkü korkuyorum.”(16) Evet, artık gerçekten korkmamın zamanı gelmişti. Farkındaydım artık dünya oyunlar oynayıp şarkılar söylediğimiz o masum bahçeden farklı olduğunu göstermişti bana. Birine söylediğim ters sözlerin bile ağır sonuçları olacak artık, hakaret davasına kadar götürebilir hatta işi muhataplarım. Derslerimin sonuçları artık geleceğim hakkında neler yaşayacağımı belirleyecek seviyeye ulaşmıştı mesela. Bunların ne manaya geldiklerini yaşayarak öğreneceğimi duyduğumda ise artık korkularımı başkalarının yardımı olmadan bizzat kendim yüzleşerek yenmem gerektiğinin farkına vardım. Zaten yeterince korkuyordum her şeyden, bu yetmezmiş gibi bir de yüzleşmem mi gerekiyor? Hayır, başka bir çıkar yolu olmalıydı bunun diye düşünmeye başlıyorsun. Ve genellikle korkularından kaçma eğilimi baş gösteriyor yüzleşemeyince onlarla. Ailem Eskişehir’de yaşıyor ve ben daha liseden şehir dışında okuma kararı almıştım bile. Bunun neler getireceğini denildiği gibi yaşayınca anladım. Çok korkmuştum, ailem beni bıraktıktan sonra orada yalnız başıma kalınca. Oturup ağlamıştım, evet bazen ağlamak da korkularımızı yenmek için bir çözüm olabilse de bu seferkinin etkisi kısa sürmüştü. Ağlamam geçti ama tir tir titriyorum. Gitmek istiyorum bir an önce, geleli henüz birkaç saat olmuş olsa da. Fakat gitsem ne yapacaktım? Eskişehir’deki bir liseye başlasam da, bu sefer derslerim için olan korkularım baş gösterecekti yine. Veya ailemle olduğum için eve geç gitme korkusu hep peşimde olacaktı. Eskişehir’e geldim, liseden de korktum okulu bıraktım diyelim, sonrasında iş bulamadığım için sürekli ailemin üstümdeki o baskısının vereceği sinir ve stresi yaşayacak olmanın korkusuyla tanışacaktım bu sefer de. Sonuçta, bir yerden işin ucunu tutup yüzleşmeliydim bu korkularla. Ankara’daki ilk günümde babamı arayıp ne dediğimi daha dün gibi hatırlıyorum: “Baba burası çok garip bir yer, korkuyorum. Ne olur geri döneyim!” Babamın o gülmeyle karışık verdiği cevap belki o an bir şey ifade etmese de ileride herhangi bir korkumla yüzleşmem gerektiğinde hep aklıma gelir: “Oğlum bu kadar korkma, bu korkunla yaşatmazlar seni.” KAYNAKÇA Ferit Edgü. Korkuyorum. İstanbul: Sel Yayıncılık, 2017. MUSTAFA EMİN TOS Kayıp Kentin Yakışıklısı Akıl iki temel boyutta çalışır. Bir kısım mantığını kontrol ederken insanın, bir diğeri duygularına yönlenir. İnsandan insana değişebilir tabi ağır basan. Kimisi duygularına yenik düşer ve bir yas tadında yaşar. Hep özlediği bir şeyler vardır o insanın. Kontrol edemez içindeki burukluğu. Biraz da yazma heveslisiyse bu adam, adını mutlaka duymuşsunuzdur. Midesindeki iç bükey sancılardan kaçamıyorsa eğer, elbet şiir olacaktır şairin tesellisi. İnsanlar “Benim şiirden aradığım …” ile başlayan cümleler kurarlar çokça edebiyatın meze olduğu sofralarda. Şiirin nasılına dair ahkam keserler. İkinci Yeni’den öteye gitmez çoğu sohbet. Edip-Turgut-Cemal üçgeninde kısa paslarla sohbetlerini sonlandırırlar. Benimse şiirden çok bir beklentim yok. Şiirin insanı daha yapması bir kenara dursun, insanın içine oturttuğu hayvanlardan bazılarının soyları tükendi. Yaşayan Türk şairlerini konuşulacak ise şayet, orada Yılmaz Erdoğan ismi mutlaka bulunmalıdır. Yılmaz Erdoğan’ın kalemindeki oradaymışsınız hissini verebilen çok da fazla insan kalmadı bu devranda. Sinema ve tiyatro üzerine kurulan bir kariyerde kağıda kazınanlar pek fazla hatırlanmaz. Bizler, ekranda yanıp sönen renkli noktaların oluşturduğu görüntüleri izlemeye daha yatkınız. Bakmak daha kolaydır her zaman, öylesine ve de bomboş. Yeterli görüyü sağlayıp sağlamadığı önemli değildir. Anlaşılamamış bir şeyi “izlemiş” gibi davranmak daha kolaydır, çünkü hatırda birkaç sahne kalır. Okumaktan bu yüzden korkuyoruz belki de zaman zaman. Anlayamamanın yaratacağı özgüven kırılmasından kaçmaya çalışıyoruz. Kaçıyoruz ama, anlaşılacak bir şey yok ki burada. Hissedebilsek yeterdi; gelmiş, geçmiş ve geçmekte olan tüm o güzel insanlar gibi. Yılmaz Erdoğan’ın şiirleriyle çok küçük yaşta tanıştım ben. Abimin müzik listesinden gördüğüm tek bir parça, kendi sesinden. Sevebilme İhtimali idi ilk karşılaşmam. Ankara’yı bilmezdim. Kontrgerilla diyince fantastik öğeler gelirdi aklıma. Kıçıma hiç platonik bir diken batmamıştı muhtemelen, yanına oturmaya çalıştığım bir kızı saymazsam. Yıllar sonrasında Tunalı Hilmi’de el ele yürürken hayal ederdim sevgilimle kendimi, Tunalı Hilmi’yi hiç görmemiş olmama rağmen. “Hayat” kırıklıklarımın başlangıcı da sanırım Tunalı’yı ve Kuğulu Park’ı ilk görüşüme denk gelir. Herkesin bir kez hevesi kırılmalıdır Kuğulu’yu ilk gördüğünde. O kırıklıklar yaşanmazsa eğer, görebilene kalmaz bütün güzellikler. Ankara’ya gelirken Ankara’yı dinledim onun sesinden. Herkes soğuk ve gri der bu şehre, içine bir kez olsun gerçekten girmeyene daha güzel benzetme bulmak zor. Durdum düşündüm insan niye sever burayı diye. Yüksek bir yere çıkınca deniz görememekten oluşan iç sıkışmasının dillendirilmesini takiben, “Deniz vardı da astılar.” şeklinde sol tandanslı bir fısıltı yükseliyordu arka taraflardan. Daha sonraları Ankara’ya kar yağdı, bütün asfaltlar buz tuttu ve ben çokça kayıp düştüm. Yine de Ankara’ya gerçekten de çok yakışıyordu kar. Buz tutan yalanlarım değil, henüz yeterince gürleşmemiş bıyıklarım oluyordu. Ben Ankara’ya sıfırın altındaki derecelerde ısındım. Bir şehri sevmek demek, dağına taşına aptalca bir romantizm duymak değilmiş. İçinde sevdiğin, yanında ısındığın insanlar olduğu sürece methiyeler düzülebilirmiş her bir sokağına, hatta altyapı sorunu olanlarına bile. Benim için herhangi bir milliyete ya da siyasi görüşe dayalı ideolojisi önemli değildir şairin. Bana, benim yaşadıklarımı benden daha iyi anlatabiliyorsa okunmaya değerdir. Başka kimseyi okurken düşünemem ben “Bak adam da yaşamış aynı benim yaşadıklarımı, o da üzülmüş aynı benim gibi. Daha acıklı değil onun acısı benimkinden. Güzel olan sade kelimeler.” diye. Bazı şairlerin şiirlerini bir başkası ondan daha güzel seslendirebilir, ancak Yılmaz Erdoğan’ın sesinin ve kaleminin kesişimini aynı tadda kimse veremeyecektir bir daha. Yazana değilse bile okuyana, okuyana değilse bile dinleyene faydalı.KUMUN ADI ZAMAN Bizleri bütün canlılardan ayırt eden bütün özelliklerimizin ne kadar özel, sınırlarının ne kadar özenle ayarlanmış olduğunu düşünürdüm. Duyabildiğimiz frekans aralığının bile hayatımıza devam edebilmemiz için en uygunu olması, gözümüzün bizler için en ideal büyüklüğü ve uzaklığı görebiliyor olması ve sahip olduğumuz tüm işlevlerimiz vücudumu hayrete incelemene sebep oluyordu. Fakat bazen daha fazlasını sorgulayıp süper güçlere sahip olmanın hayaline kapılıyorum. Şimdilerde bilim kurgu filmlerine, kitaplarına konu olan uçabilen insanlar ya da beynimizin sahip olduğu tüm fonksiyonları kullanabilip bilgiye kolayca sahip olabilmek, istediğimiz her bilgiyi beynimize sığdırıp sonsuza kadar unutmamak. Bütün bu güçlere doğuştan sahip olamaz mıydık? Hep hayalini kurduğum sonsuz hafızaya sahip olmak, hiçbir şeyi unutmamak neden mümkün değildi? Anne karnındaki halimizi bile hatırlayabilsek, doğduğumuzda annemize babamıza karşı yabancı bakışlarımızı ya da her yaşımızda ayrı ayrı yaşadığımız o mutlulukları… Unutmak yerine hatırlasak gerekli, gereksiz her şeyi. Hep hatırlamak istediğim geçmişimi düşündüm daha sonra. İlk aklıma gelenler hep mutlu olduğum anlar, beni mutlu eden insanlar ve kahkaha seslerim. Daha sonra ise üzülmeme ve yüzümün asılmasına neden olan acılar, sorunlar. Belki de bu yüzden unutmanın da büyük bir önemi vardı bizler için. Geçmişimizle bir arada yaşamamız, hep hatırlamamız; korkularımız, acılarımız, kırgınlıklarımız olmadan güzel. Fakat hayatımız boyunca yüzümüzün hep gülmesi, herhangi bir sorunla karşılaşmadan her anımızda işimizin rast gitmesi imkânsız. Kötü anılarımızı unutabilmemiz de unutmak ve hatırlamak arasındaki dengeden kaynaklanan büyük bir nimet. Tıpkı duyabildiğimiz ve duyamadığımız frekanslar arasındaki denge gibi. Unutmak ve hatırlamak aslında beynimizin birbirinden ayrı iki fonksiyonu. Önem sırasına koyamadığım, hep üzerinde kafa yorduğum hayatın bana yaşattıklarına göre bir anda unutabilmek ya da hiç unutmamak istediğim. Çünkü unutmak veya unutmamak elimizle sıcağa dokunduğumuzda elimizi çekmemiz kadar hızlı olmuyor. Gerçekleşmesi için zamanla yoğrulması gerekiyor ya da unutmak için zaman geçtikçe kum saatinde yığılan kumlar gibi unutmak istediğimiz her şeyin o kumların altında kalması gerekiyor. Kumların örtemedikleri ise yaşam boyu bizlere eşlik ediyor. Peki unutabildiklerimiz ve unutamadıklarımız hayatımızda ne kadar etkili? Biz her şeye rağmen hayata devam ederken bazen kumlarla örtüp geride bıraktığımız bazen de bizimle hayat yolculuğuna devam eden her şey neden bizim için büyük önem taşıyor? Bu soruların cevaplarını okuduğum kitaptaki karakterler yanıtladı benim için. Melisa Kesmez’ in “Bazen Bahar” isimli kitabında sarsıcı bir ölüm haberinden sonra bir daha hiç görüşemeyen iki sevgilinin, Kemal ve Nesrin’in öyküsü yer alıyordu. Yıllar sonra karşılaşan ve aralarında büyük farklılıklar oluşan bu çifti farklılaştıran en önemli özellik Nesrin’in ölümü, kaybettiklerini, tüm acılarını kumla örterken Kemal’in örtemeyip yaşam boyu yanında taşımasıydı. Kemal kötü anılarını kumla örtemediği gibi hep yanı başında olan acıları, ona taşıması gereken ağırlık olmuştu. Kemal’i genç yaşında ihtiyarlaştıran, yaşayabileceği tüm özel anıları yok eden de omzundaki ağırlıklardı. Bu öykü benim için unutabilmenin, insan olmanın ve yaşamaya devam etmenin gerektirdiği özel bir duygu olduğunun kanıtıydı. Kemal’in durumu ise beni çok etkilemişti. Belli ki onun kumu acılarını örtüp içinde kaybedebilecek özelliğe sahip değildi. Şimdi ise hayalini kurduğum süper güç insanlar için olmasa da kumun yok edici sihirli bir gücünün olmasıydı. Aslında bazılarımızda bu güç olsa da unutamayanlar, acılarını ve korkularını kumun altında bırakamayanlar için, Kemal için bu gerekli bir güçtü. Hep daha fazlası için hayallere kapılsam da fark ettim ki sahip olduğumuz tüm özelliklere, duygulara olması gerektiği kadar sahiptik zaten. Unutmak ve unutmamak da bu duygulardan sadece ikisi. Her biri hayatımızın olmazsa olmazı. Her biri bizler için ayrı ayrı gerekli. İstediğimiz an unutmak ve unutmamayı başaramasak da hepimizde ayrı ayrı o güce sahip hep akan bir kum var. Bu kumun adı zaman. Kaynak: Bazen Bahar / Melisa Kesmez( Sel Yayınları 2015 ) İrem ÇELİK BEGÜM MELİS ALGAN KÜÇÜK CÜMLELERDEN BÜYÜK SESLER Küçükken uzun cümleleri, süslü kelimeleri çok etkileyici bulurdum. Söylendiğinde kitaptan alınmış gibi duran konuşmalar bende hayranlık uyandırırdı ve içimden o konuşmayı ben de kalabalığa yapar gibi taklit ederdim. Konuşma ne kadar uzunsa, ne kadar karmaşıksa o kadar mutlu olurdum çünkü anlamam için insanlara sormam, bayağı bir düşünmem ve daha sonra da uzun uzun hayal kurmam gerekirdi; ki bu da bol bol vakti olan bir çocuk için güzel bir zaman doldurma yöntemiydi. Büyüdükçe uzun cümleler üstüne düşünmenin daha kısa olduğunu öğrendim, kısa cümleler üzerine ise sayfalar yazılması gerektiğini. İnsanlara bir şeyler anlatmak günlük hayatta hep yaptığımız bir şey. Gün içinde neler yaşadık, haftasonu izlediğimiz film nasıldı ya da okuduğumuz kitapta bizi en çok ne etkiledi? Bunlar açıkçası dahil olmayı çok sevmediğim, insanlarla iletişim kurmaya mecbur olduğumuz için düşünmeye bile gerek duymadan refleksif bir biçimde sürdürdüğümüz küçük sohbetler. Bu konuşmaları çok sevmiyorum çünkü çoğunlukla iki taraf da karşıdaki kişinin anlattıklarını önemsemiyor, sadece konuşma sırasının kendisine gelmesini bekliyor. Yine de bu boş gibi görünen sohbetlerin hiçbir faydası yok dersem de yalan olur. Seni gerçekten dinleyecek ve anlayacak insanlara karşı pratik yapmanı sağlıyor. Uzun süre günlük muhabbetlerden uzaklaşırsa insan, anlatacağı şeyleri toparlayamıyor ve uzun süre kullanılmamış bir kapı gibi gıcırdıyor sadece, konuşmanın özüne inemiyor. Çok fazla kelime kullanıyor, çok fazla konuşuyor. Uzun konuşmaların da ne kadar hoş görünse de aslında zaralı olduğunu yıllar içinde öğrendim. Eğer her şeyi anlatırsak karşıdaki kişiye ne kalır ki? Üzerine ekleyecek bir şeyi olmadığında insan, o konu hakkında düşünmüyor ve yeni bir şey üretmiyor. Sadece konuşmanın üstünden geçip gitmesine izin veriyor, hayatına almıyor. Uzun ve karmaşık konuşan meslek gruplarına baktığımızda görüyoruz ki çoğunun tek amacı insanların kafasını karıştırarark manipule etmek, hiç duyulmamış kelimeleri kullanarak insanları etkilemek ve en sonunda onları çıkarları doğrultusunda kullanmak. Politikacılar, din adamları, satış pazarlamacılar... Aynı satır içinde birbirinden ne kadar farklı dursa da bu meslekler özünde bezer ve kullandıkları taktik aynı: kelimeler. Kelimelerin ne kadar büyük birer silah olduğu zamanın başından beri dile gelmiştir. Kelimelerin kuvvetini anlamadan, insanın kuvvetini anlayamazsınız, der Konfüçyus. Gerçekten de insanın en güçlü silahı kelimelerdir. Büyük insanların büyük kelimelerle konuşması gerektiği gibi bir yanılgı vardır maalesef. Halbuki tarihin en başından beri büyük kelimeler küçük insanlara aittir çünkü yalanları süslemek daha kolaydır. Asıl büyük insanlar ise dolandırmadan doğruları konuşur, yalın ve öz bir biçimde. “Büyük cümleleri sen kur, küçük kelimeler bana yeter.” (İskender 91) Boş lakırtı yapamadan sadece kendini ifade etmek isteyen bir insanın kuracağı küçük kelimelerden oluşan bu cümle, aynı zamanda büyük konuşan insanlara büyük bir sitemdir. Kelimelerle dünyalar yaratabilir, toplulukları yönlendirebilir ve olmayan şeyleri dahi mümkün kılabiliriz. Bunun da ne kadar doğru olduğu tartışılır. Eğer görevimiz insanların aklını çelip kurguyla doldurmak değilse baştan sona minik detaylarla dolu konuşmalar yerine daha kısa ve hayal gücüne elverişli konuşmalar yapmalıyız. İyi bir anlatıcı, karşıdakine kurguladığı dünyayı veren değil de yeni bir dünya kurmasına izin verendir. Küçük kelimelerle hissettirendir. İnsanın nasıl yaşaması gerektiği ya da niçin yaşadığı çok felsefik tartışmalardır. Kendi için ya da başkaları için yaşar diyerek ikiye ayırır çoğu insan. Aslında cevap ikisi de. İnsan kendi için yaşadıklarını başkalarıyla paylaşarak var olur. İnsanlığın, bilincin ve deneyimlerin gerçekliğine ancak bir tanıkla emin olabiliriz. Bunun için de yaşadıklarımızı anlatmalıyız. Sokakta gördüğümüz herhangi bir yabancıya anlatır gibi değil de, sanki bir ünlü bir yazarmışız da herkesin beklediği o yeni kitabımızı yazıyormuş gibi. Özenle anlatmalıyız ki hikayelerimizi, kelimeleri silah gibi kullanan insanlardan ayrılabilelim. Kitap cümleleri gibi olan konuşmaları hep sevdim ve bunun değişmeyeceğine de eminim. Önemli olan hangi kitabı beğendiğimiz. Ben, benim sesimin de duyulduğu, küçük kelimeli kitapları seçiyorum. Hayal kurmama fırsat verip beni kandırmayan kitapları... KAYNAK 1- İSKENDER, Küçük(2016). Mayıs Giremez, İstanbul: Sel Yayınları “Kuşatılmış Şehirler”Sokaktan geçen biri, bir restoranda gazetesini okuyan bir müşteri, terminalde bekleyen bir yolcu ve aynadaki kişi... Baktığımızda aslında kimi görüyoruz? Aynaya bakmadığımız sürece mutluyuz sanki. Ne kadar diğer insanlara bakarsak, ne kadar denizdeki bir damladan öteye gitmezsek, ne kadar kaçarsak kendimizden o kadar iyi, o kadar kolay bu kuşatılmış şehirlerde yaşaması. Aynaya bakmaktan çok uzun bir kaçışın hikayesi American Hustle. Kendimle yüzleşemediğimde anladığım bir hikaye. Anladığımda gördüm ki dört bir yanımızı kuşatmış yabancılar. Hepimizin istediği Sydney’nin istediği ile aynı aslında. “Kendimizden başka, herhangi biri olmak.” Ne kadar yabancılaşırsak kendimize o kadar iyiymiş gibi. Neden kaçıyoruz peki? Neden bu kadar korkunç kendimiz olma düşüncesi? Sadece yaşamaya çalışıyoruz hepimiz, ama kendimiz olmadan. Herkes o kadar uzaklaşmış ki kendinden, yaşamayı öyle öğrenmişler. Kaçınılmaz bir döngüye girmişiz. Kendisi için yaşıyor herkes, etrafındakiler umrunda değil. Diğer herkes kalabalık sadece. Böyle hayatta kalıyoruz çünkü. Bize gösterilen, objeleştirilen insanlardan olmak ihtiyaç olmuş. Bize gösterilenden başka tarafa bakamıyoruz. Sydney de Irving de başka tarafa bakamayanlardan. Hayallerinde olmak istedikleri kişilere o küçük kuru temizleme dükkanında sarılıyorlar. Özenle kesilmiş elbiseleri, kadife ceketleri giyip çıkardıkça başka yerlere gidiyor, başka insanlar oluyorlar. Daha keyifli ne olabilir ki? Birbirini seven iki insan, herkesin istediği bir yaşamı, birbirlerine yalan söylemeye gerek duymadan tüm kusurlarıyla yaşıyorlar. “Bir sır paylaşıyorlar.” Ama kusurlar önemli değil, ne de olsa kendilerinin değil bu hayat, yabancı. Tek keyifsiz yanı bu hayatın Rosalyn. Sydney ve Irving’in kaçamadığı tek gerçek. Hayatlarının ne kadar gerçek olmadığının tatsız bir hatırlatıcısı yanıbaşlarında, Irving’in omuzlarında gerçekler kadar ağır bir yük. Sydney’nin tüm kaçışlarının önünü kapayan her şey onda toplanmış. Rosalyn ise başkası olamayanlardan. Bu yüzden hep çizginin dışarısında kalmış, bir başkasının bakımına gerek duyan ve kocası tarafından bile kabul edilemeyen biri. Irving yalnızca acıma duygusuyla bakabiliyor Rosalyn’e. Hepimizin gerçeklere baktığı gibi, olabildiğince bahsetmekten kaçındığı bir yük sadece. Bir hata belki de. İzledikçe, Sydney’nin ağzından çıkanları duydukça fark ettim, ben de korkmaya başlamışım kendim olmaktan. Kendim olayım derken hata yapmaktan. Kendi kararlarımı bırakmışım bir kenara, ait olmak istediğim yer, ait olmak istediğim insanlar ne der, ne ister diye düşünüyorum. Onlarla yaşayabilmek için gereken kılığa bürünmeye çalışıyorum. Yapamadım. Ait olmaya çalıştıkça her yerden, herkesten uzaklaşıyordum. Hiç bir yerin, hiç kimsenin olamıyordum. Sahip olduğum herkes bir aldatmacadan ibaretti, bir yanılgıdan. En iyi ihtimalle Richie’ydim. Gerçek bir şeyler ararken daha da bulanıklaşıyordu gerçekler. Yarım yamalak kalıyordu her şey. Birilerinin bir şeyiydim ama asla bir seçenek olmaktan öteye gidemiyordum hayatlarında. Bana özgü de değildi bu duygu. Ben bunu farkedecek kadar talihsiz olanlardan biriydim yalnızca. Kimileri bir ömür yaşıyor, yalnızca oraya ait olmadığını içten içe bilmenin burukluğuyla. O kadar bağlamışız ki kendimizi ait olma duygusuna. Birinin olmadığımıza, olamadığımıza inanamıyoruz. Bardak son damlasına kadar dolmadıkça, sabun köpüğünden hallice oluyor düşüncelerimiz. Ne de olsa; “İnsan inanmak istediğine inanıyor”. Kanıyoruz etrafımızı kuşatan tüm düzenbazlara. Olmak istediğimiz kişinin kendimiz olduğuna, her gün baktığımız suratların bir maskeden ibaret olmadığına inanmak istiyoruz. Tek umudumuz bu maskeler altındaki insanları bir sır gibi saklayabileceğimiz birileri. Irving ve Sydney gibi. Ama hiç birimiz hak etmiyoruz başkası olmak zorunda olmayı. Ödünç kıyafetler arasında sıkışıp kalmayı. Kalabalıkta bu kadar yalnızlaşmayı. Gerçek olmak istiyoruz Sydney gibi, Irving’imiz gerçek olsun, saklanmak zorunda kalmayalım. Ne Rosalyn kadar yalanlardan korkan bir gerçek, ne de Richie kadar gerçeklerden korkan bir yalan olalım. Bunun içinse birimiz değişmek zorunda. Siyah ve beyaz olmalı yeniden dünya. Grilere yer vermeden. Bir kelime, bir gülüş değiştirmeli herşeyi. Tek bir nefeste silip süpürmeli tüm sahteliği. Yeniden ele geçirmeliyiz bu kuşatılmış şehirleri. Miran Özalp Caz Karmaşası Caz sever misiniz? Yirminci yüzyılın ilk yarısında siyahi kölelerin trompet, piyano ve saksafon kullanarak icat ettiği müzikten bahsediyorum. Sevmeseniz veya üstüne eğilmeseniz bile bir filmde ya da gittiğiniz bir kafede duymanız mümkün. Ben mesela kendisiyle küçükken izlediğim bir Fiat reklamıyla tanışmıştım. Reklamda Fiat’ın geçmişten günümüze ürettiği arabalar birer birer birbirlerini sollarken arkada Ray Charles’ın efsane eseri ‘’Hit the Road Jack’’ çalıyordu. Bu şarkıyı ilk duyduğumda anında ona tutulmuştum ve caz nedir bilmememe rağmen defalarca bu şarkıyı dinlemiştim. Sonradan Frank Sinatra ile tanıştım ve böylece caz ile ilişkim ciddileşti. Artık daha meraklıydım ve hakkında birkaç şey biliyordum.Caz ile bu ilişkimin beni getirdiği en şaşırtıcı noktalardan biri ise temmuz ayında konserine katılma fırsatı bulduğum İsviçreli piyanist ve cazcı Nik Bartsch’dı. Konserinden sonra caz hakkında daha fazla bilgi edinmem gerektiği gerçeği aşikârdı. Caz, özgür bir
olmazsa olmazıdır. Gençleri bir heykeltıraş misalı yontarak onlara bir fikir bir amaç verme görevini eğitim kurumları yüzyıllardan yerine getirmektedir. Fakat geçmişte ve günümüzde bir çok iktidar ve güçlü kimseler eğitimi kendi ideolojilerini benimsetmek için kullanmıştır. Bunların dışında gelenek adı altında öğrencilere eğitim vermekte olan özel okulların aslında tek gayeleri öğrenceleri bir fabrika misali işlemden geçirmektir. Bunların sonunca öğrenciler hayatlarına tek bir bakış açısı ile devam etmek zorunda kalırlar çünkü tek bir yola mahkum bırakılmışlardır. Ölü Ozanlar Derneği filmi bizlere disiplinli ve akademik çevreler tarafından sayılmakta olan bir okulu ve kalıplaşmış gerici sisteme karşı bir duruş sergileyen edebiyat öğretmeni John Keating’i konu almaktadır. Keating daha ilk dersten öğrencilerin kitaplarını yırtmalarını ister. Bu yaklaşımıyla kalıplaşmış eğitim ve düşünce şekillerinden öğrencilerini uzaklaştırmayı amaçlamaktadır. Keating öğrencilerine “ anı yaşama “ kavramını aşılamak niyetindedir ancak bunu uygularken hayatın esaslarını bir kenara bırakmak yerine onlarla işbirliği içindedir. Günümüzde bir çok ülke eğitim sistemlerinde pozitif bilimleri hem maddi olarak hem de fikir olarak desteklemektedir. Keating’in de belirtiği üzere pozitif bilimler hayatlarımızın olmazsa olmazlarıdır ancak şiir, aşk ve müzik bunlar yaşamak için sebeplerimizdir. Aslında bir ülkenin vatandaşlarının mutluluğu ile refah seviyeleri doğru orantılıdır. Bunun başlıca sebebi ekonomik bağımsızlığın insana verdiği özgürlük duygusu olabilir. Kanımca bu özgürlük hissi bizlere hayatlarımızı kontrol etiğimiz izlenimini vermektedir. Bu ba Elbet ki bu her zaman böyle olacak diye bir kaide yoktur ama biz insanlar hayatlarımıza yön verme yetisine sahip olan varlıklarımız ve bu yetiyi kaybetmek aslında çok kolaydır. Bir insanın kendi sesini bulması, nefes olması kadar önemlidir. Bu sese ulaşabileceğimiz yerlerin başında okullar gelir. Okuduğumuz okul fark edilmesede aslında hayatlarımıza olan etkisi büyüktür çünkü hayatımızın bu evresinde öğrendiğimiz bilgiler aslında geleceğimize ışık tutmaktadır. Günümüzde Türkiye dahil olmak üzere pek çok ülke pozitif bilimleri önemsemektedir. N Ne yazıktır ki Türkiye bir türlü gelişmekte olan ülkeler listesinden gelişmiş ülkeler seviyesinden bir adım ilerleyememiş ve mutluluk seviyesi yüksek olan ülkelerden biri olamamıştır. Elbet ki bunun tek sebebinin sanat ya da edebiyat gibi dallara yeteri kadar önem verilmemesi olarak söyleyemeyiz. Türkiye’nin eğitimi geri kalmış değildir ancak sağlam dayanaklara oturtulmamıştır. Ezber ve muhafazakar eğitim sistemini bir getirisi olarak öğrenciler farklı çözüm yolları bulma konusunda kelimeni tam anlamıyla tek doğruya mahkum edilmiştir. Aynı şekilde Welton Akademisi öğrencileride kendi seslerine ulaşma haklarından mahrum bırakılmıştır. Edebiyat ve sanat kavramlarının fantezi olarak gösterilmesi öğrencileri hayata veya doğrulara başka açılardan bakma yetilerinden yoksun bırakmaktadır. Bunun yanı sıra aslında sanat, matematik, mimari ya da edebiyat kavramlarının esasen iç içe olan kavramlar olduğu yadırganmaktadır. Keating öğrencilerine hayata kendi bakış açılarıyla baklarının gerekliliğinden bahsetmektedir çünkü düşüncelerimiz bizler için önemli olmalıdır. Hayata sadece başkalarının gözlerinden bakmak fark yaratmamızı engeller. Yeni yollar keşfetmemizi engeller. Edebiyat bizlere hayatı sözcükler ile şekillendirebileceğimizi gösterir. Kendimizi farklı yollarla ifade etme şansını verir. Kalıplaşmış eğitim sistemlerinde kısıtlanan yaratıcılık, insanları basitleştirmektedir. Başka bir deyişle hayal güçleri kıtlamaktadır ve kısıtlanmış hayal güçleri en bilgin bilim adamını bile potansiyeline ulaşmasından alıkoyabilir. Keating dersini işleyiş şekliyle öğrencilerini bir bakıma hali hazırda görmekte oldukları katı ve ezbere dayalı eğitim sisteminden kurtarmayı amaçlamıştır. Şunu ununtmamak gerekir hayaller olmasaydı icatlarda olmazlardı. Asıl olan insanın hayata olan tutkusudur. Ancak bu tutkunun varlığını hissetmemiş insancıklar var hayatlarımızda. Bu insanlar çaresizlikler içerisinde yaşamaktadır ama bunun farkına varıp kabuklarını kıramayacak kadar cahil bırakılmışlardır. Eğitim hayatlarımızın olmazsa olmazdır ancak muhafazakar ve katı eğitim sistemi insanın hayallerini öldürmekten öteye gitmez ve onları başkalarının hayatlarını tekrarlamak dışında bir hayat sunmaz. Hayatlarımızı başkaları istediği için değil nefes almak bizlere keyif verdiği için yaşamalıyız. Son olarak John Keating’in de dediği gibi “Hepimizin kabullenmeye ihtiyacı var ama inançlarınızın size özgü olduğuna güvenin.”. Kutay KUMBASAR Kaynakça -Weir, Peter, et al. Ölü Ozanlar Derneği. [Videorecording] = Dead Poets Society. [İstanbul] : Tiglon, dağıtıcı, 2002., 2002. EBSCOhost, search.ebscohost.com/login.aspx?direct=true&db=cat00040a&AN=bilk.420813&site=eds-live. -Kleinbaum, N. H. and Nurten Hatırnaz. Ölü Ozanlar Derneği= Dead Poets Society. İstanbul : Bilge Kültür, 2015., 2015. EBSCOhost, search.ebscohost.com/login.aspx?direct=true&db=cat00040a&AN=bilk.945394&site=eds-live. Ceylin AKIN DOYUMSUZLUĞU AŞABİLMEK Farkında mısınız bilmiyorum ama doyumsuz bir hale geldik. Hiçbir şey yetmiyor, hep daha fazlasını istiyoruz, sahip olduklarımızın kıymetini bilmiyoruz. Sonra dünya çekilmez bir yer halini aldı diye yakınıyoruz fakat bilmiyoruz ki azla yetinmeyen çoğu bulamaz. Yardımlaşmak nedir bilmediğimiz için bir insana yardım etmenin verdiği hazzı çok nadir yaşıyoruz. Hayatın bize sunduğu güzellikleri hep kaçırıyoruz. Yaptığımız hiçbir şey haz vermemeye başladı peki ama nereye kadar böyle sürecek bu ya da sürebilir ki? İlla başımıza Olağanüstü Bir Gece’de karakterin başına gelen olayların mı gelmesi lazım farkına varmamız için? Bir şeyler yaşadıktan sonra mı akıllanacağız hep? Kaderin tüm beklentilerini yerine getirmesinden dolayı ve tadacağı tüm dünyevi zevkleri tattığı için bir tür ruhsal iktidarsızlık yaşayan ve yaşamda tutkuyla yer alabilme arzularını yitiren yani varoluşsal sancılar çeken seçkin bir burjuvanın hikâyesi Olağanüstü Bir Gece. Fakat hikâyenin sonunda başka insanları mutlu etmenin verdiği hazzın en güzeli olduğuna karar veriyor karakterimiz. Bu yüzden diyorum ya işte, başımıza bu tür olaylar gelmeden paylaşmanın zevkine varabilmeli insan. Çok parası varken olmayanlara vermeli mesela. Hem kendini hem çevresindekileri mutlu etmeli böylece. Çünkü hayatta hiçbir şeyin garantisi olmadığı gibi mutluluğun verdiği hazzın da tarifi yok. Kimse için değil kendimiz için yapmalıyız bunu. En basitinden ben bir insana ufak bir yardımda bile bulunsam bu beni tatmin etmeye yetiyor. İçimdeki kötücül hisler yerini pozitif hislere bırakıyor. En önemlisi farkındalık kazanıyorum. Düşünüyorum da belki de bazı şeylerin değerini anlamak için birtakım olaylar yaşamamız gerekiyordur. İnsanlar zor akıllanıyor çünkü. Dersimizi bayağı bir sonra çıkarıyor, hatamızı epey geç anlıyoruz. Yaşadıkça ise kendimizi buluyoruz, kendimize geliyoruz, özümüzü daha iyi anlayıp görebiliyoruz. Bakmayı biliyoruz ama başımıza gelmeden görmeyi beceremiyoruz. “Bir kez kendini bulmuş olan kişinin bu yeryüzünde yitirecek bir şeyi yoktur artık. Ve bir kez kendi içindeki insanı anlamış olan bütün insanları anlar.” (Zweig 69) Gerçekten de böyle bu döngü. Hem karakterin yaşadıklarına hem de dönüp kendi hayatıma şöyle bir göz attığımda daha iyi anlıyorum anlatmak istediklerini. Bir kıvılcım lazım bize, bu duyarsızlığımızı, doyumsuzluğumuzu aşabileceğimiz. Tıpkı kitapta karakterin hayatının bir gecede bir olayla değiştiği gibi, bazı şeylerin farkına varması, bir nevi yeniden doğması gibi. Bu yüzden değişimler her zaman bizi kendimize getirir. İyi veya kötü fark etmez. Ruhani bir uyanış sağlayan değişimler lazım bizlere. Kitapta bu değişim karakterin yaptığı bir yardımla tasvir edilmiş. Düşünsenize bir küçük yardım bize yardımlaşmanın meğer ne kadar güzel şeylere vesile olabileceğini gösteriyor birçok perspektiften bakmamızı sağlıyor olaya. İnsanlara iyi bir şeyler yaparak, hayatlarına dokunarak kendimizi tatmin ediyoruz, vicdanımızı rahatlatıyoruz, farkındalık kazanıyoruz. Ufacık şey ne kadar olumlu şeylere sebep oluyor. İnsan kendinden bir şeyler bulduğu kitapları daha çok sever, bu bir gerçek. Düşünsenize ömür boyu yetecek kadar paranız var ve bunca zaman çalışıp didinmek zorunda kalmayıp sadece ömrünüzün sefasını sürüyorsunuz. Öte yandan ise hissedemeyen, heyecanlanmayan, tutku duymayan, üzülmeyen, gerçek bir mutluluk tadamayan bir insana dönüşüyorsunuz. Sonrasında bilerek ve isteyerek suç işleyip hayatınızda ilk kez sizi baskılayan toplumsal yaşamın zincirlerini kırıyorsunuz. Kötücül bir hazla başlayan dönüşüm, bizleri ruhsal bir uyanışa sürükler. İnsanları mutlu etmekle mutlu olabilen, birilerinin yaralarını sarmakla ya da onları sadece anlamakla, dolu ceplerin, keyifli bir yaşamın ötesinde büyük bir haz duyabilen, gerçek bir insan olma yolunda ilk adımı atarız. Bu noktada dönüp hayatlarımızı sorgulamalıyız. ‘’Çünkü sadece kendi kaderlerini bir gizem olarak yaşayabilenlerin gerçek anlamda yaşadıklarına inanıyorum.’’ (Zweig 11) KAYNAKÇA: Zweig, Stefan. ‘’ Olağanüstü Bir Gece’’ . Çev. Merve Cam. Ankara: Panama Yayınları, 2017. Baskı Denizhan Çetin İLK KARŞILAŞMA Uzaylılarla gerçekten iletişime geçmek sizce mümkün müdür? İnsan doğası gereği bu dünyadan olmayan varlıkları genellikle kendi ırkına karşı bir tehdit olarak görmüş ve görmekte olup, kaçınılmaz olarak bu durum sayısız film ve hikayelerle topluma kalıplaşmış bir yolda aktarılmak istenilmektedir. Şahsen bilimkurgu yapımlarını çocukluğumdan beri heyecanla takip etmekte olan bir arkadaşınız olarak zamanında etkisinde kalıp uykusuz geçirdiğim gecelerin ne hesabı ne de kitabı vardır. Dünyalar Savaşı, 5.Dalga, ve 9.Bölge gibi yapımların örnek verilebileceği türdeki filmlerde düşman bir uzaylı profili çizildiğini görüyoruz ve bu durumun artık gereğinden fazla abartılan bir boyuta taşındığı kanısındayım. The Arrival, Türkçesi “Geliş” veya “Varış” olarak çevrilen film ise diğer rakiplerinin aksine farklı bir açıdan yaklaşıyor dünya dışı ziyaretçilerimize. En önemlisi ise, kullandığımız dil ve iletişim yolu. Hitap edilen varlık diğer evrenlerden olsa bile iki türün birbirini anlayabildiği ortak bir yolda buluşması çok ama çok etkileyici. Gün gelir, manzarasına alışık olduğumuz şehirlerin ufuk noktasında bir bilinmezlik beliriverir ve uzaylıları konu alan çoğu film tarafından sıradanlaştırılmış bir bakış açısıyla “acaba bizden ne istiyorlar?” gibi sorular sormaya başlarız. İnsan ırkının yeryüzünden silinmek üzere olduğu, doğal kaynakların uzaylılar tarafından sömürüldüğü ve benzeri senaryoların bir diğerini takip ettiği o günde herkes panik içindedir. Ancak bu filmde uzaylılar sanılanın aksine insanlarla iletişim kurmaya çalışır ve bu durumu fark edenler azınlıkta olup çoğu devlet tarafından olumsuz karşılanır. Aslında bakacak olursak, kendi yaşadığı dünyaya yabancı olan varlıkları bir tür tehdit olarak algılama ve acil savunma moduna geçmek genlerimizde var. Tıpkı sömürgeci İngilizlerin Aborjinler ile ilk karşılaşmasında yerlilerin savaş ilan etmesi gibi. Elbette atalarımızın bize mirası olan bu tarz özellikler yok sayılamaz ancak sadece içgüdülerin vasıtasıyla hareket etmek çoğu zaman insanlık için iyi sonuçlar doğurmaz. Günümüze bir pencere açacak olursak, hemen hemen hiçbir dünya devleti kolayca savaş ilan etme taraftarı değildir çünkü herkes tarafından bilinir ki, ortaya çıkan her anlaşmazlığın savaşa dönüştürülmesi her iki tarafa ekonomik ve sosyal yönden ciddi zararlar verir. Duygularımıza yenik düşmeden akıl ve mantık yoluyla kağıt üzerinde alınan kararlar sayesinde çoğu ülkede insanlar barış içinde yaşamakta. Madem rasyonel bir dille sorunlarımızı her iki taraf için de faydalı bir yöntemle çözebiliyorsak neden uzaylılar ile anlaşmaya varamayalım? Her canlı varlığın kendine has özellikleri vardır. Bu özellikler dış görünüş, yaşam tarzı veya düşünme şekli gibi zeminlerde farklılık gösterebilir ancak bu durum iletişime engel olamaz. Kendimizi ifade ettiğimiz diller oldukça farklı olmasına rağmen birbirimizin dillerini öğrenebiliriz. Japonca veya Çince gibi alfabeleri diğer dillerden çok farklı olan dillerden birisi ile ilk karşılaşmanızı hayal edin. Sanki başka bir gezegene gelmiş gibi hissediyor insan doğal olarak. Geliş’ te de göze çarpan mesaj tam da budur. İletişim yöntemlerimiz ne kadar benzersiz olursa olsun yeni bir dil öğrenmek herkes için oldukça mümkündür. Tek ihtiyacımız olan şey bu dünyadan olmayan ziyaretçilerimizin de kendilerine has iletişim teknikleri olabileceğinin farkına varmak ve düşüncelerimizi ortak bir tonda buluşturmaya çalışmaktır. 1 Kısaca değerlendirirsek, Geliş uzaylılar hakkında kalıplaşmış düşünceleri bir kenara koyarak, olayı takdir edilesi ve gerçekçi bir açıdan izleyicinin önüne seriyor. Verilmek istenen ana mesaj, iletişimin aslında ne kadar önemli olduğu. Dillerimiz, yaşam tarzımız veya hayata bakış açımız ne kadar farklı olursa olsun, sezgilerimizin esiri olup çatışmaya eğilimli olmak yerine mantık çerçevesinde iletişim kurarak anlaşmaya varmak insanlığı ileri götürebilecek en önemli değerlerden biridir. İşin özünde, çoğu klişe filmin bize aşıladığı çağın gerisinde olan etkilerinden kurtulup uzaylı misafirlerimize karşı düşmanlık beslemeyi bırakarak Geliş’ lerini dört gözle bekliyorum. 2 Ömer Faruk Eriş Çocukluğumuza Geri Dönmek Çocukken hepimizin güzel hayalleri vardı hayata dair. Bazılarımız pilot olup göklere çıkmayı isterken bazılarımız da dalgıç olup derinlere inmeyi isterdi. Engin hayal dünyamızın bitmek bilmeyen, olağanüstü hayallerinden sadece ikisiydi bunlar. “Çocukluk işte...” derdi büyükler bu hayallerimize cevap olarak. Bu da onların olabildiğine sınırlı hayal dünyalarının –hayal demek ne kadar doğrudur bilmiyorum- kusurlu ve yetersiz savunmasıydı. Çünkü büyükler sadece çıkarlarına odaklanırlardı. Onlar için hiçbir hayalin önemi yoktu. Yanlış anlaşılmasın sakın. Büyük olmak olgun olmak değildir. Küçücük yaşta çocukların bile büyükleri kıskandıracak derecedeki olgunluklarını gördüm ben. Büyük olmak, büyümeyle beraber gelen kendini beğenmişliğe ve olağanüstü hayal dünyası yerine menfaat lanetine sahip olmak demektir. İşte ben de büyümeyle beraber gelecek sınırlı hayal dünyasına ve çıkar avcılığına karşı koymaya çalışan ama bir türlü beceremeyen mağdurlardan biriyim. Hal böyleyken, geçenlerde gittiğim Küçük Prens filmi yetişti imdadıma. Antoine de Saint-Exupéry’nin yazdığı Küçük Prens kitabından uyarlanan bu film, her yaştan insanı etkilediği gibi beni de derinden etkiledi. Filmi izlediğimde aklıma gelen ilk şey, benden başka büyümeyen ya da büyümek istemeyen bir sürü insanın olduğuydu. Bu konuda yalnız olmadığımı bilmek ve bana bir nevi armağan olan bu filmin kendi çocukluğumu yeniden kazanabileceğimi öğretmesi, beni büyüklük ile çocukluk arasındaki savaşta bir adım hatta bin adım öteye taşıdı. “Ne de olsa kendini beğenmişlerin gözünde diğer insanlar birer hayrandır.” (Küçük Prens, 2015) Büyükleri büyüklerden daha iyi tanıyan Küçük Prens ne kadar da yerinde bir söz söylemiş. Gerçekten etrafımızda gördüğümüz çoğu “büyük” övgülerden başka bir şey duymuyorlar. Filmde çok sıradanmış gibi kullanılan ama bir o kadar da düşündürücü olan bu güzel tespitler adeta aklıma kazındı. Hatta sadece aklıma değil bundan da önemlisi kalbime kazındı. “Gözler kördür. Kalple aramak gerekir.” (Küçük Prens, 2015) Acaba büyükler kalpleriyle aramaktan ne zaman vazgeçtiler? Sonra anladım ki ben çocukluğun büyüsünü sadece mantık sayesinde değil, kalbimin de yardımıyla koruyabilirim. “İşte benim sırrım. Çok basit: İnsan ancak kalbiyle görebilir. Aslolan göze görünmeyendir.” (Küçük Prens, 2015) Zaten büyümek mantığın kalbe karşı üstünlük kurması değil midir? Çünkü büyükler sınırlı hayal gücüne sahipti, çünkü onlar menfaatlerini hayallerinden daha çok düşünürlerdi. Kalp menfaat gözetmeye değil, hayal kurmaya yarardı. Hayalse çocukluğun esrarengiz büyüsüydü. Bu düşünceler eşliğinde, kalbimin tozlanmış kapısına tokmağı vurdum ve uzun zamandır beklediğim çocukluğum yeniden ortaya çıktı. Yıllar sonra çocuk olmanın tadına tekrardan bakabildim ve çocuk olmanın her yaşta olabileceğini fark ettim. Filmi izlerken yalnız ve çalışmaya zorlanan başroldeki karakterde kendimi gördüm. Sonra anladım ki sürekli bir beklentiye maruz kalmak ve bu beklentiden dolayı yalnız bırakılmak, çocukken bile çocuk olmamızı engelleyen en önemli etkenlerden biriydi. Üzerimize yüklenen ağır sorumluluklar, bize verilen çocuk olma nimetini elimizden alıyordu. Aslında, bizden beklenenler ya da sorumluluklarımız, bir büyüklük alameti olan çıkarcılıktan ötürü değil miydi? Biz de bir menfaat kurbanıydık. Belki de bunlar mantığın kalbin önüne geçmesinden sonraki en büyük sebepti bizden çocukluğumuzu alan. Bu yüzden filmdeki karakter gibi ben de bu sorumlulukları önemsememenin, bizden çalınan çocukluğumuzu geri getirebileceğini fark ettim. Bu paha biçilemez yol sayesinde kendimi yine hür olduğum çocukluk diyarlarında buldum. “Çocukluk işte...” diyerek kendi sınırlı dünyalarını savunmaya çalışan büyüklere cevap olarak ben de Küçük Prens gibi “Büyükler de çok tuhaflar!” demeyi ve yoluma devam etmeyi öğrendim. Kısacası benim için filmden öte olan Küçük Prens’in mükemmel bir dönüm noktası olduğunu söyleyebilirim. Sınırsız hayal dünyasına sahip çocukluğumun kapısını aralayan bir dönüm noktası... Büyümek ile beraber gelen menfaatçifik lanetinden kurtulup çocukluğumdaki özgür hayal dünyasına kavuştuğum dönüm noktası... Küçük Prens bana kendimi büyüklüğün zindanından göklere çıkarabileceğim ve orda tıpki Küçük Prens gibi yıldızlara bakarak çocuklar kadar mutlu olabileceğim kaçınılmaz bir fırsat verdi. Kaynakça Osborne, M. Küçük Prens. 2015. Mars. Film. Yunus Emre Urhan Kaçamayacağımız Şeyler Var Hepimiz çocuktuk bir zamanlar. Umursamaz bir tavırla hayatımızı sürdürürken, büyüdük aniden. Sonra insanlar hayatımıza girdi; derin izler bırakan insanlar. Yine de o büyük hayalimizi gerçekleştirmek için çabaladık. Kimimiz büyük okullara gitti, iş güç sahibi oldu, kimimizse bunları hedef edinmeden duygusal bağlarına kilitlendi. Yazar Mario Levi’nin Bu Oyunda Gitmek Vardı adlı eserinin Saffet adlı kahramanı da böyle birisi işte. Değişimin kaçınılmaz olduğu noktalar vardır, terk edilmek gibi. Hayatınızı sürdüreceğiniz kişi olarak düşündüğünüz insan sizi beğenmedi ve hayatınızdan çıkma kararı aldı. Ya da siz onu terk ettiniz bir yerde. İşte bu noktada çokta seçenek kalmıyor değişime gitmek dışında. Yani batmakta olan bir şirket düşünün, böyle bir durumda patronun gelip, size “ değişim kaçınılmaz oldu, bazılarınızı işten çıkarmamız gerek” demesi kadar doğal olan bir şey yok elbette. Örnekteki gibi düşününce tüm taşlar yerine oturuyor. Terk mi edildiniz? Bunun sorumlusu sizsiniz belli ki. Sizde kaçınılmaz olan o değişimi gerçekleştirip bir yola girersiniz. Her insan yanında bir şeyler getirir beraber, sizinle kalacak olan şeylerdir bunlar. Bir şeyler de götürür, iyi ya da kötü. Saffet’in ketumluğu gibi siz de içinize atıp, “bazı şeyleri unutabilmek” yanılgısına düşebilirsiniz. Yani size sevdikleriniz tarafından katılan değerler bir yerde sizin olup size yön de verebilir, aksi olarak sizi yoldan saptırıp, uçuruma sürükleyip, dönülmez bir hataya da sürükleyebilir. Bazen karar sizde de olmayabiliyor. Yani kaç gün aç kalabiliriz ki, kaç gün susuz yaşanabilir. Su ve ekmek kadar temel bir ihtiyaç olan sevgi de bazı şeyler karşılığında satılmaya çalışılabilir. Karşınızdaki insan size değer vermiyorsa (gerçek anlamda, içten ve koşulsuz bir sevgi) muhtemelen değer satıyordur size. Bu değere sevgi adını verdim, başka şeyler de olabilir tabii ki. Siz de o değeri satın alabilmek için sevdiceğinizi kıramayıp hata üstüne hata yapınca, kendinizi uçurumdan aşağı yuvarlanmakta bulursunuz. Bu durumun farkına varan kişi ayrılık, terk edilmeye mecbur bırakma gibi hobiler edinir kendine. Biz de bir şeyler katarız her gelen insana. Onların bize kattığı şeyler gibi, bir kazan-kazan ticareti mantığıyla biz de hediyeleşmek tadında bir şeyler alır ve bir şeyler veririz. Yani gördüğüm kadarıyla dışarıdaki bir etki içeride bir tepkiye neden oluyor. Etki-tepki prensipleri sadece fizik dersine has değil, hayatımız da böyle işliyor. Yanılgının en büyüğü de burada başlıyor. “Kendiyle çelişen yazar olur mu?” diyebilirsiniz. Ama bu bir çelişki değil, bir anlamda kendisiyle yüzleşmek gibi… Buna madalyonun iki tarafı da diyebiliriz. Sözü çok uzatmadan, bize sevgisini hissettiren asıl insanlara odaklanmalıyız. Anne ve babamızdan söz ediyorum tabii ki. Doğumumuzdan çocukluğumuza kadar, çocukluğumuzdan ergenliğimize kadar, oradan da hayatımızın geri kalanına dek bize koşulsuz sevgi veren iki tane sevgi tomurcuğundan bahsediyorum. Günümüz dünyası ne kadar rahat olsa da sevgi ihtiyacı hep süregelen bir olaydır. Teknolojik aletler bize sevgi veremez. Bitki veya hayvanlar da bir yere kadar sevgi verir. İnsanlar bile bunu başaramazken, iki insan: Anne ve babamız bunu başarır. Koşulsuz sevgi paha biçilemez bir değerdir. Anne ve babasına kötü davranan, onları incitecek kadar alçalan insanlara da insan denemez. Ne olursa olsun onlara kötü davranmamak gerekir. Saffet belki de duygularını yansıtırken, sevgi dolu ve karşılıksız iyiliklerde bulunurken bir nevi anne ve babanın yüklendiği sorumluluğun bir benzerini gösteriyordu bize. Firdevs tüm zorluklara rağmen gördüğü sevgiden ötürü ayakta durabiliyordu belki de. Hemen her yaşadıkları olayda olduğu gibi, Saffet ve Firdevs’in sevgisi onları güçlü kılıyordu. Bu da pozitif yönde bir değişimi çağrıştırdı bende. Değişimin böylece “sevgi kaynaklı” olduğu varsayımında mutabık kaldım. Kaynaklar 1. Levi, Mario. Bu Oyunda Gitmek Vardı. İstanbul: Everest Yayınları, 2005. Baskı. TURK102 SEC:30 21202353 İlayda Eliş Kahramanım Kıpkırmızı dağ çileklerinin kokusu her yeri sarmıştı. Rengarenk kelebekler pencerenin önünde sıra olmuş, sanki reçelin kokusunun o tatlı büyüsüyle ahenkli bir şekilde dalgalanıyorlardı. Güneşin parıldattığı, minik kurdeleli reçel kavanozları, göz kamaştırıcı bir güzellikteydi. Reçelin birazını önlüğüne damlatarak tencereyi ocaktan indirdi ve soğuması için bekledi. Kalp atışlarının metrelerce öteden duyulabileceği kavanozların yanına giderken, etiketlerin üzerine yazacağı isimleri düşündü. Kızıma ve canım torunuma... Küçük bir kızken bunların olmasını dört gözle izler ve beklerdiniz. Çünkü daha sonra dedenizle kavanozların etiketlerini dilediğinizce boyayacaktınız... Anne ve babanız çalışırken size anneanne ve dedeniz baktıysa, onlar sizin dünyanız olmuştur. Herkes bir yanadır, onlar bir yanadır. Küçük bir kızken onlardan hiç ayrılmayacağınızı düşünürdünüz. Bir gün bu yazıyı yazacağınız hiç aklınıza gelmezdi, di'li geçmiş hiç kullanmayacaktınız... Sen benim kahramanımdın hep. Beni küçükken korktuğum bütün büyük köpeklerden koruyan, hem de hiç korkmadan, parkta oynarken aslında o çok sevdiğim, ama bir nedenle canımı yaktıklarında, tadabileceğim en masum nefretle baktığım çakıl taşları üzerinde dizimi kanattığımda, aslında yaşının çok altında türlü oyunlarla acımı azaltan, beni hep koşulsuz ve karşılıksız seven kahramanımdın. Çocukken o ufacık, hiçbir kötülükten haberi olmayan, masum kalbimle hiç kimsenin sevebileceğine ihtimal vermediğim kadar çok severdim seni. Koşulsuz ve hiç değişmeyecek bir sevgiydi bu. Sen benim kahramanımdın hep, kurtarıcımdın. Öğlen uykularımı uyumadığımda beni korkutan annemin ve bana kızmak için gelecek bekçinin elinden kurtaran kurtarıcımdın. Sen benim en kıymetlimdin belki de... Ben büyürdüm, ama sen hiç yaşlanmazdın... Başkaları yaşlanırdı, beyazlamış saçları dökülürdü, seninkiler hala gürdü, beyazdı; ama sana çok yakışıyordu. Sen hiç yaşlanmazdın, biliyordum... Zaten sen de söylerdin yaşlanmayacağını, söz verirdin. Hep benimle oyunlar oynayacaktın, hiç yorulmayacaktın. Sen zaten kahramandın, hiç yorulmazdın, yaşlanmazdın. Bir gün yorulacağın hiç aklıma gelmezdi. Bir gün gidebileceğini hiç düşünmemiştim ya da düşünmek istememiştim... Ama yorulduğunu hissettim bir gün. Büyümüştüm. Sen de... Yaşlanmıştın, biliyordum. Sözünü tutamadın... Belki istemeden; ama yine de gitmiştin işte, dönmeyecektin. Döneceğini bilseydim yalvarırdım sana; ne olur dön derdim. Oynayamadığımız daha bir sürü oyun vardı, onları oynayacaktık. Belki hala korkabileceğim büyük köpekler vardır, kim koruyacak şimdi onlardan beni. Daha çok erken, saat dokuz bile olmadı, neden uyudun ki şimdi... Bak bekliyorum başucunda uyanmanı çaresizce, umutsuzca... Bana geri dönmeni, yanımda bana aldığın ufak oyuncağımla... Bak gözlerim doluyor. Sen kıyamazdın, dayanamazdın ağlamama. Şimdi de dayanamayıp dön hadi. Kahramanlar ölümsüzdür ya hani... Ne olur geri dön kahramanım. Seni sonsuz bir sevgiyle kucaklayacağım... Abdullah Selçukhan Köşgeroğlu Şairin Küçüklüğü Sorunu “yaşamak bizimçün dokunaklı bir şarkı değil ki.” (131) İsmet Özel Şair ne kadar küçüktür? Sanırım şiirin “ebatlarının” tespiti bizi bu konuda bilgilendirebilir. Şiirin enine, boyuna ve boyutlarına ulaşmak için ise şaire göre “dünyanın” mahiyetinin ne olduğunu az çok sezmemiz işimize yarayacaktır. Dünyanın başladığı, bittiği, yüce dağları göstererek azameti; çiçekler sunarak zarafeti öğrettiği, soğuk ve sıcak çöllerde yılgınlığa düşen insanı vahalarla heyecanlandırdığı yerler şairin meskenidir. Şair oralarda yaşar, şiir bütün bu yörelerin yerel enstrümanıdır yani her yerin. Şiir gittiği her yerin yerlisidir fakat toprakta yetişmemektedir. Evet, o yağmurda filizlenir ve her mevsim çiçek açar. Yine de eğer şiirin kendisinden neşvünema bulduğu bir cevher varsa, o ne topraktadır ne de yağmurda. Şiir bu gibi bileşenlerine ayrıldıkça değil ancak insan şiire bir bileşen oldukça gıda verendir. Nelerden beslenir ve neleri konu edinir şiir? Bana öyle geliyor ki şiirin konusundan söz etmek şiirin ne olduğunu anlamakta bize yardımcı olacak bir kalkış noktası teşkil etmez. Zira şiirin konusu olmaz, olsa olsa konu şiirdir. Şiir bir şeylerden bahseder şüphesiz, küçüklü büyüklü birçok şeyden. Var gücümüzle bunların ne olduğunu anlamaya çalışmak şairin gösterdiği yere değil, onun işaret parmağına bakmak anlamına gelebilir. Bundan sakındığım apaçık. Niyetim şairin gösterdiği yerde hem kendimi hem de bizzat şairi görmek. Bu şekilde bir dost, bir yoldaş hatta bir “suç ortağı” bulmayı amaçlıyorum. Bu saiklerle okuduğum Haydar Ergülen’in Öyle Küçük Şeyler isimli şiir kitabı vesilesiyle şairin ilgilendiği şeylerin büyüklüğü ve küçüklüğü, dolayısıyla “dünyamızın kaç bucak olduğu” üzerine düşünme fırsatı elde ediyorum. Şairin küçüklüğü olarak ifade ettiğim sorun şairin çocukluk dönemi ile alakalı değil elbette. Psikanalistler insanların ruhi rahatsızlıklarını tedavi etmek için onların çocukluk dönemini mercek altına almaya pek meraklıdır. Fakat onlardan biri şairlerin çocukluğuna inecek olursa muhtemelen birçok şairin küçüklüğünde beklediği o olağanüstü travmatik vakalarla karşılaşmayacaktır. Şair; sanıldığı gibi hayatı uçlarda yaşayan, kimsenin başına gelmeyen acayip hâllere düçar olmuş, benliği ortodoksiden ziyade heterodoksiye meyyal, marjinal bir insan olmak zorunda değildir. Bir insan, başına böyle şeyler geldi diye şair olmaz, şair olduğu için de başına böyle şeyler gelmez. Bilakis şair “yerli” olduğu için genellikle yaşadığı çevrenin maddi ve manevi dünyasına aittir ve bu çevreden doğrudan etkilenir. Yani şairin yeri yurdu bellidir. O yalnız kendi gözlerine çarpanla ilgilen(ebil)mektedir. Şairin küçüklüğü sorunu tam da buradan kaynaklanır. Şair küçüktür çünkü bilgiyle olan bağlantısı doğal olarak diğer insanları ve onları besleyen yaşam tecrübelerini de kapsayıcı bir nitelikte -büyüklükte- değildir. Şair, ne aşkın (transandantal) bilince sahip olmanın verdiği tanrısal bir hikmete ne de bilinçaltının karmakarışık evreninden seslenen bir umursamazlığa yaslanır. İlkinde belki de haklı bir “epistemolojik kibirden” sâdır olmuş saf hakikatler, ikincisinde hakikatle ilgilenmeyen bir sarhoşluk söz konusudur. Şairin doğruyla olan münasebeti ise olabilecek en öznel ve en kesin yollarla sağlanmıştır. Özneldir, ne deneyle ne de mantıksal formüllerle desteklenebilir; fakat kesindir, itiraz edilebilir hiçbir tarafı yoktur ve okuyucu kendisini şiirin evreninin içindeki o emniyetli sahada buluverir. Öyle Küçük Şeyler’den alıntıladığım aşağıdaki şiir şairlerin kullandığı retorik ile alakalı olarak yerinde bir misal teşkil edebilir: “İki Uzun Şiir İT Köpeğin içinde bir ev havlıyor kapısını açan yok! AT At ölür Rüzgârıyla gömülür.” (11) Şiirde de görülebileceği gibi şair ne Körfez Savaşı’ndan söz eder ne Roma’nın yıkılışından. Şair küçüktür çünkü. Elindeki o çok özel bilgisiyle küçük bir parçasından temasa geçtiği dünyayı bir bütün olarak görmeyi de bilir. Onun küçüklüğü aczinden gelir desek yalan olmaz. Şair, bütün bu acizliği ve bu aczin bilinciyle hayat karşısında kendisini tüm haricî tesirlere açmış biridir. Onun bu edilginliği beraberinde bir “dile gelme” arzusu da taşır. Bu durum zaten tüm insanlarda bulunan aczin şair için belirli formlarda daha kolay bir şekilde belirginleşmesine sebep olur. Onda dışarı ile içeri arasıda kurulan bu mekanizma şiirin ete kemiğe bürünmesine yarar. Şair insan olması yönüyle küçüktür; şiir ise esasında insan oluşa dayanan aczin dört başı mamur bir estetik anlayışı eliyle fiyakalı bir kusursuzluğa yönelmesidir. KAYNAKÇA Ergülen, Haydar. Öyle Küçük Şeyler. İstanbul: Kırmızı Kedi Yayınevi, 2017 Özel, İsmet. Erbain. İstanbul: TİYO, 2016 POTANSİYEL Herkes kendinde bir potansiyel görür. Bir şeyleri başarmak ya da bir işe yaramak gibi... İnsan kendine her zaman “Aslında yaparım ama uğraşamam.” der. Peki ya yapamazsak? Ya yapacak potansiyel bizde hiç yoksa, doğumumuzdan itibaren aslında hiçbir şey yapamayacağımız belliyse? Hayatımızda başımıza neler geleceğini bilemeyiz. Kaç yaşında, neden öleceğimizi; ileride kapılacağımız hastalıkları öğrenebilme amacımız yok. Daha doğrusu ,yoktu. Eskiden büyüklerimiz çocuklarının cinsiyetini doğumdan sonra öğrenirken, şu an insanlar doğmamış çocuklarının cinsiyetini seçiyorlar. İşte teknoloji ve bilimin ilerlemesi sayesinde 30 yıl sonra ölüm riskimizi, daha tanımadığımız torunlarımızın bile sahip olacakları hastalıkları öğreniyoruz.Ben bu yazımda bunun etik olup olmadığı ile ilgilenmeyeceğim. Bu ilerleyen gelişmelerin doğurabileceği sorunları ele alacağım. Gattaca filminde, insanların doğduğu andan itibaren tüm profilleri oluşturuluyor. Sadece bir kan damlasıyla. Şiddete eğilimleri, olası hastalıkları, bedensel veya zihinsel engelleri, anne daha çocuğunu kucağına alamadan tespit ediliyor. Filmde bu tür teknolojik avantajlar toplumu mükemmelliyetçi bir varlığa dönüştürmüş. En ufak eksikliği olan yeni doğana toplumu kirleten bir birey gibi davranılıyor. Eksiklik olarak tanımladığım şeyler ise günümüzde çoğu insanda olan kalpte ritim bozukluğu gibi olağan hastalıklar. Onlar “normal doğumlar”ı, doğum öncesi hiçbir uygulamadan geçmeden kusurlu dünyaya gelen çocuklar için kullanıyor. Bu tür doğan ve en ufak noktasına kadar mükemelleştirilmemiş insanlar toplumda alt kısımlarda yer alıyor ve dışlanıyor. Filmin ana karateri Vincent, sonraki ismiyle Jerome, hayalini gerçekleştirmek için her türlü acıyı çekiyor, günlük zorluklara göğüs geriyor ve kendine yapılan bu tür kısıtlamaları aşıyor. Filmi izlediğimde, film bende korku uyandırdı. Hem karakterlerin başlarına gelenler, hem de aslında bizim onlardan çok farkımızın olmaması beni ürpertti. Bizim toplumumuzda da güzel olan, zeki olan, yakışıklı olan ya da zengin olan diğerlerinin üstündedir. Herkes güzeli över ve onu örnek alır. Zengin olan istediğini elde eder ve etrafındakiler ona efendi gibi davranır. Belki de beni korkutan ne güzel ne zeki ne de zengin olmam. Galiba kendimi o distopyada hayal ettim ve aslında benim de alt kısımlardan başka bir yere ait olamayacağımı gördüm. Ya da aslında herkesin kısıtlı potansiyeli olduğunu ve bu kısıtlamayı aşanlara çok nadir rastlandığını fark ettim. Yani film, film olmaktan çıkmıştı benim için. Artık bir yansıma ya da bir ihtimaldi. Ana karakter ne kadar ona verilen sınırları aşsa da bu benim için mümkün değil gibi çünkü onun sağlık problemleri olmasına karşın o çok zekiydi. Sınırların boşluklarını kendi buldu ve oralardan sızdı. Realist olmak gerekirse bende o beceri yok. Ne kadar herkes gibi, insanlardan farklı olup ses getirmek istesem ve bunlar üstüne hayallerim olsa da, bunların hiçbir zaman gerçekleşmeyeceğini yeni yeni idrak ediyorum. Bu beni üzüyor. Eskiden sürekli hayal ederdim, “Böyle böyle olunca şunları yapacağım.” derdim ve saatlerce bu oyunu odamda kendi başıma devam ettirirdim. Deli olduğumdan değil de delirmemek için yapardım bunu. Ama şimdi çok nadir yapıyorum çünkü kendi yalanıma da inanamaz oldum. Hiçbir zaman gerçekleşmeyeceği aklıma gelince artık hevesim kaçıyor. Onun yerine sürekli kendimi meşgul tutuyorum. Kitap okuyorum, oyun oynuyorum, dizi/film izliyorum. 19 yaşındayım ve “Bu konuda iyiyimdir.” diyebileceğim tek bir şey yok. En çok korktuğum başıma geliyor. Ortalama bir hayat sürüp, sürekli monoton bir süreçte çalışıp sonra öleceğim. 7 milyarlık dünyada herkes özel olamaz tabii ama insanın elinde değil ,kendini özel hissediyor ve herkesin de ona özel davranmasını bekliyor. Olmayınca da boşluğa düşüyor. Sıla İNCİ 21602415 OLAĞANÜSTÜ BİR YAZAR Öncelikle bu kitabı seçmemin iki nedeni var.Bunlardan biri Stefan Zweig’i ve kitaplarını çok seviyor olmam ikincisi ise kitabın kapağı, Van Gogh'un Yıldızlı Gece tablosu.Biraz Stefan Zweig’ten bahsetmek gerekirse kendisi Viyana, Avusturya-Macaristan’da doğup , Rio de Janeiro, Brezilya’da ölmüş.Bu tarih ve yerlere bakınca aklıma ilk gelen şey Viyana’da başlayan macerası neden Rio gibi bir ülkede bitti? Gerçekten çok merak uyandırmıştı çünkü bu iki ülkeyi bir arada pek düşünemedim.Daha sonra bu konuyu araştırınca kendisi Avrupa’da Hitler’in etkisinin kalıcı olduğunu düşündüğü için ve bu durum yüzünden duyduğu üzüntü ve hayatında kötü giden şeyler nedeniyle karısı Lotte ile Rio de Janerio ‘a taşınıp , birlikte intihar etmişler.Bu intiharın sebebini öğrenince kendisinin ne kadar duyarlı ve hassas bir insan olduğunu anlamıştım. Kendisi sadece öykü , roman yazarı değil aynı zamanda gazeteci , oyun ve biyografi yazarı.Stefan Zweig küçük yaşlardan itibaren edebiyat ve kültür alanında eğitim almış ve bununla yetinmeyip kendini geliştirmiş , bilgiye doymamış biri olduğu eserlerinden anlaşılıyor.Eserlerinden bazıları;Satranç,Acımak, Olağanüstü Bir Gece ve hepimizin bildiği “Büyük Budapeşte Oteli” filmi Stefan Zweig’in notlarından uyarlanmıştır.Ben sizlere “Olağanüstü Bir Gece” adlı uzun öyküsünden bahsetmek istiyorum.Bu kitabın kurgusu Stefan Zweig’e ait değilmiş, 1914 yılında Rava-Ruska'da bir Avusturya’da savaşta şehit düşen Baron Fredrich M. von R.nin yazı masasında bulunan notlardan yola çıkılarak yazılmış bir kitap. Kitabın konusundan ve bu uzun öykünün neden bana bir roman okumuşum gibi hissettirdiğinden bahsedeceğim.Kitabın konusuna gelirsek; öykümüzün kahramanı subay Baron ailesinden kalan mirasla zaten yüksek standartlarda yaşadığı hayatına daha fazla lüks ekleyerek mesleğini bıraktı ve kendini antika , nadir parçaları bir araya getirmeye adadı.Aynı zamanda bu soylu aristokratın kadınlara olan ilgisini es geçemeyiz ancak bir süre sonra ne kadınlar ne de o pahalı ve lüks uğraşlar Baron’a zevk vermemeye başladı.Kendisi sadece kadınlar ve antikalardan değil tüm hayattan zevk alamaz hale geldi ve altı ay süren uzun bir hissizlik sürecine girdi.Kendisinin zengin yaşamı artık sıradan,basit bir hayattı ta ki bu hayattan çıkmasını sağlayacak o olağanüstü geceye kadar.Altı ay öncesine kadar soyluluların akın ettiği böyle etkinlikleri hiç kaçırmayan Baron o gece de tesadüfen bir faytona binip Prater’e giderken arabacının ‘At yarışına mı gidiyoruz?’ sorusuyla kendini tanıdık simaların bir bir yerlerini aldıkları at yarışında buldu.Uzun zamandır herhangi bir şey hissetmekten uzak olan Baron at yarışının heyecanına kapılıp ,tezahüratlar yapan, bağıran insanlarda o heyecanı hissetmiş ve bu durumu kendi bir şeyler hissedemediği için hazmedememiştir.Bu sırada güzel ve alımlı bir hanımefendi Baron’a yarışa ara verildiği sırada cilveler yapmaya başlamış , bu gizli cilveleşme Baron’u bir nebze heyecanlandırmıştı ancak kadının kocasının olduğunu anlayınca bu heyecanı yitirmişti.Kadının kocası olduğunu anladığı şişman adam bir kargaşa esnasında kuponları yere düşürmüş ve bu kuponlardan biri Baron’un ayağına geldi.Baron yeniden bir şeyler hissedebilmek için bir suç işlemeye karar verdi ve o kuponu aldı.Yarış bitti ve bütün ikramiyeyi kazanan Baron oldu.Bu durum Baron’u memnun etmedi çünkü yaptığı soylu birine yakışacak bir hareket değildi. Baron kendisinin yaşadığı bu duygu buhranı nedeniyle kendini sıradan insanların bulunduğu bir lunaparkta buldu ama burada da lüks kıyafetlerinden dolayı insanların dikkatini çektiğinde,lunaparkta bile kendisi ile baş başa kalamadığını farketmiştir.Gittiği yerdeki dükkanlar kapanınca yanına bir fahişe ve arkasında iki kişi geldi. Baron bu kadına ve arkasındaki kişilere yüklü miktarda para verdi . O para verdiği insanlardaki mutluluğu görünce bu durum onun içinde bir şeyler uyandırdı ve kendini insanlara yardım etmeye adadı. “Bir kez kendini bulmuş olan kişinin bu yeryüzünde yitirecek bir şeyi yoktur artık. Ve bir kez kendi içindeki insanı anlamış olan bütün insanları anlar.” (Olağanüstü Bir Gece , Stefan Zweig) Bu cümleyi kimse sadece okuyup geçemez , illa ki duraksayıp düşünür.Bu kitap uzun bir öykü çok akıcı bir dili var ancak cümlelerde kendinizi , hayatınızı buluyorsunuz ve düşünmeden , kendi yaşadıklarınızı hatırlamadan duramıyorsunuz.Baron’un hissizliği bile bize hissettiriliyor.O içine düştüğü buhran ve Zweig’in yaptığı psikolojik analizler yüzünden kendimizi bir anda Baron’un yerinde buluyoruz.Bu nedenle bence bu kitap bir roman kadar etkili , çok akıcı ve açık ama aynı zamanda çok derin.Bu kitabı ve Stefan Zweig’in diğer eserlerini kesinlikle okumanızı tavsiye ediyorum. Zweig , Stefan .Olağanüstü Bir Gece.İş Bankası Kültür Yayınları ,2016 Betul Reyhan Uyanık 21600648 Hayatta Olmanın Paha Biçilemez Değeri Geçenlerde uzun süredir merak ettiğim Her filmine televizyonda denk gelince büyük bir merakla izlemeye başladım. Tam olarak hangi yıl olduğu belli olmayan ancak gelecekteki dünyada geçen bu fütüristik filmde ana karakter Theodore biten evliliğinin ardından asosyal, biraz da depresif bir hale gelmiştir. Yapay zekâ ile işletilen ve kullanıcının her ihtiyacını karşılaması için tasarlanan bir sisteme âşık olur. Hatta aşk yaşarlar desem daha doğru olur, çünkü yapay zekâ Samantha da ona âşıktır. Belki bu şekilde anlatınca size çok absürd bir film gibi gelmiş olabilir, “İnsan var olmayan bir şeye görmeden nasıl âşık olabilir? ” diye sorabilirsiniz. Bence Samantha ve Theodore’un ilişkisi teknolojinin bizi yönetip adeta kendine ve sahteliğine tutsak ettiği günümüzdeki ilişkiler kadar gerçekti. Aylarca görüşmediğiniz Whatsapp’tan mesajlarla, ses kayıtlarıyla iletişim halinde olduğunuz insanları düşünün mesela. Sadece sanal ortamda konuşup yüzünü görmediğimiz, otobüs beklerken vakit geçsin diye cevap yazdığımız, belki o da bizim fotoğrafımızı beğenir diye paylaşımlarını beğendiğimiz insanlarla olan ilişkimiz ne kadar gerçek? Telefonları, tabletleri, kulaklıkları bir kenara bırakıp karşımızdakini en son ne zaman gerçekten dinledik? Ne zaman dışarı çıkıp parklardaki, kafelerdeki insanlara baksam gördüğüm hep aynı trajik manzara oluyor. Herkesin elinde son moda telefon, lafta buluşmuşlar beraber vakit geçiriyorlar ama herkes o küçük mavi ekranın büyüsünde. Ne elinden bırakıyor ne de karşısındakiyle ilgileniyor. Yarım saatlik buluşmada yüzlerce özçekim yapılıyor. Sanki buluşmanın tek sebebi internette daha çok fotoğraf paylaşmakmış gibi… Teknolojiye olan bağımlılığımız arttıkça hayata karşı duyarsızlaşıyoruz. Japonlar teknolojiye fanatik bir biçimde bağlanan, sanal olmayan ilişkilerde zorlanan ve topluma karşı duyarsızlaşan bu yeni nesil için “Otaku” terimini kullanıyorlar ve bilim adamları teknoloji bağımlılığı yüzünden evinden bile çıkmak istemeyen bu asosyal ve depresif gençlerin sayısının dünyada her geçen gün arttığını ve büyük bir sorun olduğunu söylüyor. Merak ettiğimiz her şey kelimenin tam anlamıyla bir tık uzağımızda olmasına rağmen -belki de bize çok yakın ve her an erişilebilir olduğundan- hiç kimse bir şey araştırma ihtiyacı duymuyor. Yeni şeyler öğrenmiyoruz bile. Samantha hiçbirimizin önemseyip de sormayacağı şeyleri merak ediyor, yaşama dair istek duyuyordu. Yanında olup dünyayı senin gözlerinden görebildiğim için çok şanslıyım demişti Teodore havadan sudan şeylerden bahsederken. Hangimiz yanında olduğumuz kişinin gözünden görmeye çalışıyoruz dünyayı? Filmde beni en çok etkileyen sahnelerden biri Theodore’un telefonunun arka kamerasını Samantha’nın gözleri gibi kullandığında ( Samantha kameradaki görüntüleri ayırt edıp ne olduğunu anlayabilen bir sistem ) Samantha’nın sorduğu sorulardı: kumsala gittiklerinde “ Sıcaklık nasıl bir duygu?” “Denizi, güneşi hissetmek nasıl bir şey?”; akşam Theodore yatağına yatıp uzanırken “Şu an o odanın içinde ve hayatta olmak nasıl bir duygu?” gibi. İzlerken bu soruları biri bana sorsa ben nasıl cevap veririm diye düşünmekten kendimi alamadım. Hayatta olmak nasıl bir şey gerçekten? Görmek, hissetmek, maddesel bir şekilde bir yerde bulunmanın tanımı, açıklaması nasıl yapılır? Hayata karşı ilgimizi, heyecanımızı gün geçtikçe yitiriyoruz ne yazık ki. Sanal dünyada kaybolup gerçeğin, şu anda bulunduğumuz anın tadını çıkarmıyoruz. Mesela gündoğumlarını kaçırıyoruz çoğu sabah. Halbuki gökyüzü gündoğumunda gökyüzü dakikalar içinde değişiyor ve güneşin ortaya çıkması ile beraber kuşlar, kediler de uyanıyor ve gerçekten hayat tekrar başlıyor. Ormanda müzik dinlemeden, telefona bakmadan yarım saat doğa ile vakit geçiremiyoruz. Çoğu zaman hava durumuna uygun giyinmek için sıcaklıklığı telefonumuzdaki uygulamadan ya da haberlerden takip ediyoruz. Camı açıp sıcaklığı hissetmek, gökyüzündeki bulutlara bakıp yağmur yağar mı yağmaz mı diye düşünmek varken tembellik ediyoruz. Hayatımızda bize kolaylıklar sağlaması için üretilen ve geliştirilen teknolojinin bağımlısı olmadan, yaşamanın tadını çıkarmak dileğiyle… Not: Eğer vaktiniz olursa filmin müziklerini de dinlemeyi unutmayın. Ben şahsen çok beğendim.Ismet Parlak 21401789 İnsanlıktan Geriye Kalanlar Anlaşılmazlık... Günümüzün en büyük ve en acılı problemlerinden birisi olan bu durum, bizleri en sakin şehirlerin en boş sokaklarına ve en boş mekanların en sakin köşelerine itiyor ne yazık ki. Anlamadığımız ve anlaşılmadığımız zaman kadar umutsuz ve yıkıcı bir durum içerisindeyken, insanların da hayatlarımızda kalmasına gerekçe olacak bir nedenleri kalmıyor açıkcası. Bunun temelinde karşılıklı yoksunluklarımızı ve eksikliklerimizi giderememekle birlikte, ortak bir şeylerimizin kalmamasının da büyük etkisi olmaktadır. Üzülerek söylemek zorundayım ki yalnızlık da bunun yegane sonuçlarından birisidir. Birbirinden çok farklı ve özenli bir şekilde yaratılmıştır olan insan türü, bir o kadar da karmaşık ve anlamsız gelmektedir ne yazık ki birbirine. Anlaşılmazlıkların ve yalnızlıkların sorunu da bu aslında; farklı ve karmaşık olmamız. Karşımızdaki farklı ve karmaşık yapıyı anlamamak ve tam olarak ne düşündüğünü kestirememiz çok normal bir durum iken milyarlarca insanın yaşadığı bu dünya da, tanıdığımız belki de birkaç yüz kişiden sadece birkaçını tanıma ve anlama fırsatımız olabilecek iken, hayatın belki yoruculuğu belki de karmaşıklığı bize bunu yapmamıza engel olurcasına bizi her şeyden uzaklaştırıp, yalnızlıklarımıza yalnızlık katmaktadır. Yaşam dediğimiz yalnızlık döngüsünde, yargılamak ve yalan çok önemli bir yere sahiptir klasik bir yalnız ve yalnızlaşmış insanın hayatında. Evet yalnız ve yalnızlaşmış insan dedim doğru okudunuz... İki çeşit insan vardır bu döngü de, yalnız ve yalnızlaşmış. Yalnız insan, kendi yargılamaları ve yalanları yüzünden bu çıkmaz döngüye derin kazıklarını çakmış olsa da yalnızlıklaşmış insan, bu davranışlar karşısında insanlara olan güvenini kaybedip, bu yalnızlık döngüsüne girmiştir; adil olmayan yargılamalar, ikili oynamalar ve ucu bucağı olmayan yalan yüzünden... ”Yaşamak ve yargılamak arasındaki fark, soluk almak ve ısırmak arasındaki fark gibidir.” Soluk almak bizim için hayati önem taşırken, ısırmak başka insanların hayatında çok hayati etkileri olmaktadır ne yazık ki ve günümüz insanı yaşamak ve yargılamak arasında bu çizginin varlığından haberdar olduğunu pek düşünmüyorum açıkcası. “Sıradan bir şimdiki zamandan kaçabilmek için önüne gelen her eski yalana sığındı.” Günümüz insanının kısa bir özeti gibi, evet. Yalnızlık döngüsünün de bir yakıtıdır bu yalanlara sığınmalar. Yalnız, umutsuz, beklentisiz ve normal hayatla bütün bağlarını koparmış insan... Yalnızlaştırılmışların ana karakteri... Belki de yalnızlaştırılmışların hiçbir suçu yokken belli bir hedefi olmayanlar tarafından diğerlerinin hayatlarını da hayat olmaktan çıkaracak kadar güçlü bir dürtüdür bu, yalnızlaştırmak, diğer insanları da kendilerine benzetmeye çalışmak. Dürtü dediğimiz güçlü duygu yapısında, yapılmasını alışkanlık haline getirdiğimiz ve bundan zevk aldığımız şeyler bütünü olarak ifade edecek olursam bunu yapmamıza neden olan şey ise sahip olamadıklarımız tarafından tetiklenmektedir, hele ki başkaları bunlara sahipse. İnsanlar yalnızlıklarını zamanla saklamak üzerine büyük beceri sahibi olmalarının yanı sıra başka insanlarla beraber ortaklaşa çalışarak bir iş bölümü yaparcasına eksiklerini gidermekte. “Kare biçimindeki masalar insana, sanki dört kişiyle birlikte bir ittifak içerisinde yalnız olmanın güvencesini aşılar.” Bu güvenceyle de koca yalnızlıklarını, koca kalabalıklarda kimseye belli etmemek adına yaşamakta ve hayatlarını bu gaye üzerlerine kurmaktadır bir yerden sonra. Bunlarda hep eksikler ve elde edememeler yüzünden olmuştur insanlar da. Doğru “şeyi” bulamamak belki de bu döngünün temelinde yatan sebeplerdendir. Yalan ve yargılamalar belki eksiklik olarak düşündüğümüz şeyleri kapatmak için olsa da olayı söyle de düşünebiliriz. “Bir katil, doğru müziği dinleyebildiği takdirde kendini avutabilir. Müzik çalarken bütün yargılar ve değerlendirmeler farklıdır, daha yüksek düzeydedir, farklı içeriktedir, gerçekleşmiştir, insanın düşündüğü her şey daha az ya da daha çok anlamlıdır.” Bu anlamda kendilerini bulduklarını düşündükleri için adı yalan veya yargılama koyulmuş şeylerin arkasına sığınılmaktadır. Yalnızlaştırılmışlar için ise kendi doğrularını derin sessizlikte ve müziğin dalgalanacağı o boş ve derin sokaklarda, sahilerde veya uçurumlarda bulmalarıdır. Çünkü insanlık ümitlerini cidden uzun zaman önce kesmişlerdir onlar. Yalnızlık sahip olunulması gereken bir şey değilken, çoğumuzun sahip olduğu bu belirsizlik toplumumuzda ki eksiklikleri ve yanlışlıklara büyük ışık tutabilecek derece öneme sahiptir aslında, çoğumuz tarafından hiç öneme sahip olmasa da. Toplum olarak eksikliklere ve yanlışlıklara fazla önem vermemekle beraber sanki hiç böyle taraflarımız yokmuşcasına yaşamak milli beraberliğimize güzel bir örnek oluşturuyor ne yazık ki. Herkes için geçerli olan bu durum, insanlarımızı yıllarca, bunlar yokmuş gibi yaşarsanız eksikliklerini görmezsiniz telkinleriyle büyütüp, bu güne getiren kişiler, ektikleri tohumların meyvelerini uzun zamandır almaktadır. Ön yargılı, yargılayıcı, yalan içeren hareketleri ve bunun gibi birçok da davranışı benimseyen toplumumuz, bunları yanlış bir şey gibi görmemesinin dışında, hareketlerinin sonuçlarının neler yaratacığı hakkında da pek önemseyici tavırlar göstermemekle birlikte, yalnız ve yalnızlaştırılmış insanlar yetiştirmeye devam ediyor ne yazık ki. Kaynakça Canetti, Elias. İnsan Taşrası. Çev. Ahmet Cemal. İstanbul: Sel Yayıncılık, 2015, Baskı. Bianchi, Robert. Hayat Ağacı. 2015. New York ve the Joel Soroka Gallery Ceren TORAMAN 09 Mart 2017 Perşembe SADELEŞMEKMinimalizm ne yazık ki hala günümüz dünyasında yeterince bilinmiyor ve anlaşılmıyor. Sokaktan geçen insanlara minimalizmi tanımla denilse birçoğu büyük ihtimalle özünden çok daha uzak şeylerden bahsedecektir çünkü tüketim toplumlarında bu tarz sadeleşme akımları insanlara çekici gelmez. Lakin minimalizm doğru anlaşıldığında ve doğru dozda uygulandığında insanlar için mutluluğa giden yolda kilit taşlardan biri olabilir. İhtiyacımız olmayan eşyaların yükünden kurtulmak ve bilinç düzeyine ulaşarak tüketmek bizi daha huzurlu daha rahatlamış ve daha mutlu bir insan yapabilir. Minimalizmi yaşam stili olarak benimsemek dünyaya da daha bilinçli ve farkında bakmamızı sağlayabilir. 1 Toplumun büyük bir bölümü gibi ben de sürekli olarak alışveriş yapar, indirimleri takip eder, ihtiyacım var mı diye düşünmeden alışveriş yapardım. Üzerime yıkılan dolaba bir yenisini daha eklemek için koşa koşa mağazalara gider , koleksiyonuma sürekli yeni parçalar eklerdim. Benim için çok sıradan başlayan bir günde hayatımı ciddi anlamda değiştirecek bu akımla tanışmam Rachel Aust sayesinde oldu. Tesadüfen karşıma çıkan videosuyla minimalizm ilgimi çekmeye başladı ve daha sonra kitaplar okuyarak insanların nasıl sadeleştiğini ve nasıl minimalizi bir hayat biçimi haline getirmeye başladığını araştırmaya 1 https://www.google.com.tr/search?q=minimalizm&espv=2&source=lnms&tbm=isch&sa=X&ved=0ahUKEwi6z8m0-sjSAhWK7RQKHaEqDKMQ_AUIBigB&biw=1920&bih=925#imgrc=H_7FHOiVpTGWRM: Ceren TORAMAN 09 Mart 2017 Perşembe başladım. Marie Kondo’nun Hayatı Sadeleştirmek İçin Derle, Topla ve Rahatla kitabıyla beraberde sadeleşmeyi hayatıma dahil etmeye karar verdim. Benim için sadeleşmeye başlamak gerçekten zordu çünkü nereden başlayacağımı bilmiyordum. Eşyalarıma değer veriyor ve onlara gerçekten ihtiyacım olduğunu düşünüyordum. Tıpkı Şeytan Marka giyer filmindeki Andrea gibi. Fakat insanların tavsiyeleriyle çok küçük adımlarla başladım. Öncelikle kendi odama girip masamın üzerinde duran asla kullanılmayan ve varlığıyla beni mutlu da etmeyen bibloları elimden çıkardım. Zaman geçtikçe kendime yeni hedefler koydum ve odamda hiç dokunmadığım eşyaları başkalarına hediye ettim ya da çöpe attım. Odamın şimdiki hali beni gerçekten mutlu ediyor ve şunu da rahatlıkla söyleyebilirim ki çok daha huzurluyum. Üzerimde eşyaların yükünden kurtumanın hafifliği var . Diğer bir taraftan sadeleşmek beni bilinçli bir şekilde alışveriş yapmaya alıştırdı. Artık alışveriş yaparken kendime buna gerçekten ihtiyacım var mı diye soruyorum ve ihtiyacım yoksa almıyorum. Çünkü biliyorum ki insanın aynı anda beş tane allığı, rimeli ya da kazağı olması onu daha mutlu bir insan haline getirmiyor. Tüketim toplumu olmamız ve üretmekten ziyade tüketmeye meylimiz bize tüketimin mutluluk getireceği gibi yanılgılara sürüklüyor fakat size sadece bir soru sormak istiyorum. Çok isteyerek aldığınız ve sizi hala mutlu eden bir eşya var mı? Cevabınız büyük ihtimalle hayır olacaktır çünkü eşyalar bize reklamlarda gösterildiği gibi sürekli bir mutluluk sağlamaz. Geçici kısa süren bir mutluluğun ardından üzerinizde yük olarak kalır. Ayrıca şundan da emin olabilirsiniz ki gereksiz eşyalara ayıracağınız parayla sizi çok daha mutlu edecek aktiviteler yapabilisiniz. Gezmeyi çok istediğiniz bir şehre gitmek için para biriktirebilir ya da sevdiğiniz sanatçıların konserlerine gidebilirsiniz. Tüketim çılgınlığından biraz olsun sadeleşme sayesinde sıyrılarak kendinizi daha kültürlü, bilinçli ve mutlu bir insana dönüştürebilirsiniz. 2 2 https://www.google.com.tr/search?q=minimalizm&espv=2&source=lnms&tbm=isch&sa=X&ved=0ahUKEwi6z8m0-sjSAhWK7RQKHaEqDKMQ_AUIBigB&biw=1920&bih=925#tbm=isch&q=minimalizm+dolap&*&imgrc=AwyqXTa7UcPPKM: Ceren TORAMAN 09 Mart 2017 Perşembe Tüketimin insanlar tarafından yüceltildiği, övüldüğü modern dünyada sadeleşmenin anlaşılması ve uygulanması gereken bir akım olduğunu düşünüyorum. Kendi deneyimlerimden yola çıkarak tüketim çılgınlığınında ancak minimalizm sayesinde aşılabilineceğine inanıyorum. Adımımı attığımda üzerime gelmeyen eşyalar, daha faydalı yerlere harcadığım para bana tüketmekten çok daha fazlasını verdi. En önemlisi beni daha mutlu ve huzurlu bir insan haline getirdi. Beni eşyalar mutlu etmemiş ve bunca yıl bunu fark edememişim. Çünkü bana eşyaların, alışverişin dost olduğu öğretilmiş. Şimdi dönüp baktığımda iyi ki sadeleşmeye merak salıp biraz da olsa onu hayatıma dahil etmişim diyorum. İyi ki sadeleşmeye başlamışım. 3 3 https://www.google.com.tr/search?q=minimalizm&espv=2&source=lnms&tbm=isch&sa=X&ved=0ahUKEwi6z8m0-sjSAhWK7RQKHaEqDKMQ_AUIBigB&biw=1920&bih=925#imgrc=fdZTJgNi4cvNWM: Osman Furkan Kar ‘Her Şey’in Bir Ufaklığa Etkileri Amerikalı bir astrofizikçi ve astrobiyolog olan Carl Sagan’ın hazırladığı ve yazdığı, hem belgesel serisi hem de bir kitabı olan “Cosmos” kısaca ‘Her Şey’ demek. Sagan, üstün bir bilimadamı olmasının yanında, her insanın bir bilimadamına dönüşemeyeceğinin kesin bir bilincinde olarak; hem bilimin halk tarafından anlaşılması ve sivillerin etraflarında olan bitenden –objektif olarak ve dogma kazanımlardan sıyrılarak- kısmen haberdar olması hem de bilimi herkes tarafından ilgi çekici bir biçimde anlatarak kendi içlerindeki bilim uğraşının ve hayranlığının insanlar tarafından fark edilmesini sağlayıp bilime yeni dehalar kazandırmak için bu eserleri oluşturuyor. Sagan’ın beni kendine hayran bırakması ve bana tam bir ‘idol’ olması da işte burada başlıyor. Çocukluğuma dair olayların çoğunu elbette hatırlamıyorum ancak hatırlayıp da çok sevdiklerimse genelde sabahları kimse uyanmamışken kalkıp buz dolabındaki o –ilginç bir şekilde siyah ve- mandalina dolu poşeti önüme alıp bilgisayarın karşısında bağdaş kurduğum ve defalarca izlediğim o belgesel cdlerini tekrar oynatmak için gerekli yuvasına koyduğum anılarım. Hepimiz mutlaka izlemişizdir hani şu ‘Dünya, Güneş’e bir adım daha yakın olsa yanardık; Güneş’ten bir adım daha uzakta olsa donardık.’ bilgisi(!) yer alan güneş sistemi belgesellerini. Bense 8 yaşındaydım ve bu söylem bana göre bir saçmalıktı. O zamanlar ‘belgesel’ kavramını, bilginin sel olup aktığı ders filmleri olarak tanımlamıştım –halâ çok hoşuma gidiyor açıkçası bu tanım- ve ‘Allah dünyayı çok güzel yarattı’dan öteye gidemeyen cümleler bana hiç etkileyici gelmiyordu. Bunun arkasında, inançları yüceltmek için yanlış bilgilerin verilmesinin doğru olmadığını düşünmem yatıyor. Zira tarihte yanlış bilgi verilerek din övülmezdi. Gerekli övgüyü bence İstanbul’un fethinden sonra Fatih’in burayı bilim merkezi yapmak adına bilim adamlarını İstanbul’a çağırmasını veya çocukluğumdan beri okuduğum Ali Kuşçu gibi matematik alimlerinin çalışmaları gibi gerçek kaynaklar ile delillendirip dillendirmek gerekiyordu. Bence bu daha iz bırakan bir etkiydi. Bu konuda ciddi iyileştirmeler olması gerektiğini uzun zamandır düşünüyorum, zira mutlak hatalı veriler her zaman küçük düşürücü bir izlenim bırakır. Cosmos serisine erişmemse işte tam bu zamanlara denk geldi. ‘Carl Amca’ klasik belgesellerdeki gibi, ekranda gezen ardışık resimler, oynayan figürler ve bilimden uzak, yalnızca bir seslendiricinin konuştuğu basit bir belgeselden çok ötesini yapmıştı. Görüntüde yer değiştiren animasyonlar yerine hareket eden hep kendisiydi, ‘Cosmos’u izlemek sanki dedenizin yanına oturup size hikâyeler anlatması gibi çok içtendi. Carl Amca kendi araştırmalarını, anılarını ve öğüt denebilecek yöntemlerini -8 yaşında bir çocuğun anlayacağı şekilde- paylaşırken ona resmen hayran oluyordum ve bu his tanımadığınız bir dedeniz için hiç de garip değildi. Cosmos’un bana göre çok çekici diğer bir noktası ise ‘Her Şey’i adeta bir ‘hiç’ olduğumuzu ima ederek aktarmasıydı. Serinin bir bölümünde Sagan çok büyük bir yemek masasına tek başına oturuyordu. Eski bir fırında -ki belgesel 1980 yapımı olduğu için o zamanlardaki normal bir fırın olsa gerek- unla haşır neşir olmuş bir çırağın elmalı pasta yapımından o elmalı pastanın sofraya gelene kadarki süreci kısaca gösteriliyor, Sagan tepsiyi eline alıyor ve zor zekat bir dilimi parçalayarak kesip tabağına koyuyordu ve diyordu ki : “Eğer sıfırdan bir elmalı pasta yapmak istiyorsanız, önce evreni yaratmalısınız.”(1) . Şu an 19 yaşındayım ve hala bir kopyasını saklayıp sürekli tekrar izlediğim bu belgeselde bu sahne beni hep şaşırtıyor. Çok sıradan bir şekilde, dünyanın herhangi bir yerinde, şu anda muhtemelen birileri elmalı pasta yiyordur. Ama biz o pastanın sahibi değiliz ve bu çok aşağılayıcı. Bir tatlıyı bile en baştan yapabilecek bilgiye ve donanıma sahip olmayan canlılarız, bunu bana fark ettirdiğinde ilk önce çok garipsemiştim ve Carl Amca’ya muhteşem bir saygı duymuştum. Sonraysa kendi adıma daha da çok üzülmüştüm, çünkü ben elmalı pasta yapmayı bile bilmiyordum. Ne zaman kendime dair bir kibir sezsem, hemen duraksar, bu sahneyi izler ve ayaklarımı tekrar yere basarım. Hatta bu o kadar derin bir etki ki konuyu kulağıma küpe yapmak için bilerek elmalı pasta yapmayı hâlâ öğrenmiyor ve evden her uzun süreli ayrılışımda annemden bana elmalı pasta yapmasını ve bir kapla valizime koymasını istiyorum. Ancak bu şekilde kendimi beğenmiş olmamaya çalışıyorum.İnsanları yersiz kibirlerinden kazımak için oldukça sade bir yöntem bana kalırsa. O kadar basit ki, elmalı pastayı bile kendiniz yapmıyorsunuz hatta..! Onlarla tanıştığım andan beri Cosmos ve Carl Amca bilgiye ulaşma ve onu yorumlama hakkında bana çok fazla donanım kattı. Astrofizik başta olmak üzere bilime olan sevgimi Carl Amcaya ve onun üslubuna borçluyum belki de. Onun etkileyerek bilime çektiği insanlardan biri de benim ve bu alanda ilerlemek ise benim adeta ödevim oldu. Sebebi ise yine Cosmos’da da söylediği gibi ‘Bir yerlerde müthiş bir şeyler, keşfedilmeyi bekliyor.’(2). Benim için iyi ve faydalı insan olmanın yolu bu çünkü. Anımsamayı çok sevdiğim o anılarımın devamına gelince; ben izlemeye dalmış ve evrende Carl Amca ile gezinirken annem uyanırdı ve yediğim mandalinaların kabuklarından geri kalanların belli olmadığı poşete bakardı. Sonra göz göze gelirdi benle ve bir daha hiç gülemeyecekmişçesine kahkaha atardı bana. Sonraysa zamane çocuk programı ve çizgifilmlerinden Duma Duma Dum ve Pokemon’u beraber izlerdik... KAYNAKÇA 1. Sagan, Carl. Carl Sagan’s Cosmos . 1980. British Broadcasting Corporation (BBC). TV-Belgesel. 2. Sagan, Carl. Carl Sagan’s Cosmos . 1980. British Broadcasting Corporation (BBC). TV-Belgesel. Şerbetçi 1 Ömer Gökalp Şerbetçi 21502438 18.09.2015 Başak Berna Cordan TURK 101/7 DOKSAN DAKİKAYA SIĞAN ÖMÜRLERBilal-i Habeşi Mekke’de ilk ezanı okuduktan sonra kim bilebilirdi ki bunun evrenimizin en çok sevilen sporunun bitiş düdüğü ve çocukların eve dönüş zili olabileceğini? Ali’nin McDonalds’ta 2.hamburgerini afiyetle mideye indirirken o hamburgerin getireceği kiloları ve o kiloların ona giydireceği kaleci eldivenlerini kim tahmin edebilirdi? Ahmet Bey’in kazandığı dava sonunda aldığı paranın meşin yuvarlağa dönüşünü ve o meşin yuvarlağın Ahmet Bey’in oğlunu mahallede bir futbol tanrısı muamelesi görmesini sağlayacağını kim hayal edebilirdi? Şüphesiz hiç kimse… Ancak 4,5 milyar yaşındaki dünyalar güzeli dünyamızın en sevilen sporunun futbol olmasının altında yatan sebeplerden birkaçı olmalarında hemfikiriz. Hayatımızın her noktasında var olan ve olmaya devam edecek olan bir spor, bir oyundu futbol. Ne kalem ne yazar vardı dünyanın en çok oynanan tiyatrosunda ne de önceden yazılmış bir senaryo. Sadece ayaklar var bu sahnede ve bu ayaklar baş oluyordu her perdede. Bu oyun Antik Çağ’dan beri bir şekilde oynanıyordu, ismi futbol değildi ama insanlığın tarihi kadar eskiydi. Futbol o kadar hayatımızın içinde oldu ki siyahi insanlara bile bu oyunu oynama şansı bahşedilmiş, nefes almak kadar normal bir şey olarak görülmeye başlanmıştı; doğuştan sahip olunan bir haktı futbol oynamak, çoğumuz için de bir haktan çok daha fazlasıydı. Şerbetçi 2 Gerçekten de siyahi insanlar için bir haktan çok daha fazlasıydı. Bütün dünyaya ne kadar zarif ve estetik olduklarını gösteriyorlardı. Aynı havayı bile solumaları suç olan “insanlar” meşin yuvarlakla dans ediyor, ben buradayım diyordu; onların “vahşi bir hayvan” dan “insan” lığa yükselişlerine şahit oluyorduk. Futbol sadece siyahilerin isyanlarının dışa vurumu değil bütün insanlığın bir çığlığıydı dünyanın her yerinde. İngiltere’de işçilerin, İspanya’da Katalanların ve Baskların, Latin Amerika’daki bütün insanların… Kısaca hayata isyan eden, anlatacak bir hikâyesi olan herkes bu oyunda yer alıyordu gerek tribünde kükreyen bir aslan gerekse sahada usta bir matador olarak. Futbolu bir sanat olarak kabul etmemek sahadaki sanatçılara bir haksızlık olur ama kabul etmek daha da büyük bir saygısızlık. Bir ressam kötü bir resim çizdiğinde, bir yazar kötü bir kitap yazdığında önündeki maçlara bakabilir ama bir futbolcu tek bir hatasını kariyeriyle, parasıyla daha da kötüsü canıyla ödemek zorunda kalabilir. Andres Escobar’ın 1994 Dünya Kupası’nda kendi kalesine attığı gol bir ülkenin umutlarına ve kendi canına mal olmuştu. Aynı şekilde “Tanrı’nın Elleri”ne sahip Maradona’nın kullandığı uyuşturucu onu Tanrı’nın yeryüzü elçilerinden biri olmaktan çıkarmış, dünyanın en büyük günahkârı olmasa da en şöhretli günahkârı haline getirmişti. Futbolun sanıldığı kadar tozpembe olmadığı belki de dünyanın en büyük kumar masası olduğunun kanıtıydı bunlar. Hayatın derin sularında boğulurken aradığımız can simidiydi tribünler. Merdivenlerden omuz omuza çıkmak, marşlar söylemek ve dünyanın sayısız ibadethanelerinden birinde olmanın verdiği kıvancı hissetmekti bizi kurtaran. O yeşili gören sadece gözlerimiz değil bütün bedenimizdi. Vücudumuzun her santimetrekaresinde hissedilen bir coşku… Kaybetmek tribünlerden içeriye adım atamayan büyük bir günahtı ve hiçbir taraftarının onu içeri sokmak gibi düşüncesi olamazdı, Futbol Tanrılarının kimse kızdırmak istemezdi çünkü. Rakip takımın mağlubiyeti, takımımızın galibiyetinden daha çok Şerbetçi 3 sevindirmesinin sebebi buydu belki. Birilerinin günahkâr olması gerekiyordu ve ezeli rakibinizin bu günahı bizleri Futbol Tanrılarının sevgili kullarından biri yapıyordu. Yüz elli bininci yaşını devirecek olan insanlık tarihi, hatırlanması zorunlu çok fazla nüansla dolu ancak onları hızlıca hatırlamak samanlıkta iğne aramak gibiydi daha da kötüsü samanlıkta ışık zerrelerinden eser yoktu. Ama geçen son yüzyılda futbolun evrenselleşmesi ve ülkelerin kendilerini ifade etme yoluna dönüşmesiyle samanlık aydınlandı ve samandan eser kalmadı. Yakın tarihimizi bir kitap olarak düşünürsek, futbol içindekiler sayfası olmalıydı. Celal Bayar’ın Demokrat Parti’yle kazandığı seçimin yılını kim hatırlayabilir? Ama 1950 Dünya Kupası’nda Maracanazo1’dan hemen önce olduğunu hatırlayabiliriz. 1986 hatırlamak istediğimizde önce Maradona’nın Tanrı’nın huzuruna çıkışını daha sonra NASA’nın içindeki 7 astronotuyla havada patlayan Challenger2’ ını hatırlıyoruz. Kısacası futbola dair her şey artık hayatımızın referans noktalarıydı. Nasıl bu kadar nefret edip bu kadar çok sevebiliyoruz bu oyunu? Futbol bizim çocuğumuz, ne yaparsa yapsın ondan vazgeçemiyor; hata yaptığında da cezalandırmaktan da geri durmuyoruz. Ve bize Kopernik’in hatalı olduğunu hatırlatıyordu bu çocuk: Dünya Güneş’in etrafında değil futbol topunun etrafında dönüyordu. 1 1950 Dünya Kupası’nda Brezilya’nın kendi evinde Maracana Stadı’nda Uruguay’a finali kaybetmesi üzerine bu mağlubiyet Brezilya medyası tarafından bir facia olarak görülmüş ve Maracanazo olarak adlandırılmıştır. 2 Challenger, NASA’nın bir uzay mekiği olup 9 başarılı uçuş gerçekleştirmiştir. 28 Ocak 1986’da havadaki 73.saniyesinde infilak etmiştir. Şerbetçi 4 Ülke nereye gidiyor, bu sağcılar solcular neden kavga ediyor, çocuk bugün ödevlerini yaptı mı, patron bayram tatili verecek mi, zam mı geliyor, hayat arkadaşım neden huzursuz, yeni bir ayakkabı alacak mıyım, yatımı bu yaz hangi limana demirleyeceğim, borsa düşecek mi… GOOOOOOOOOOOOOOOLL… GOOOOOOOOOOOLLLLLL… Meşin yuvarlağın ağlara girmesi aklımızı başımızdan almış, nerede ve hangi tarihte olduğumuzu unutmuş; çılgınlar gibi seviniyorduk. Eduardo Galeano, futbolun kitabını yazarken aynı zamanda hayatın gölgeli ve güneşli günlerini ele alıyor, zihnimize de her an futbola duyduğu o derin ve karşılıksız aşkı aşılıyordu. Ben de bu aşkı kalbimin en derinliklerde hissedenlerden biri olmaktan gurur duyuyorum ve bu gururu duyan insanlarla aynı duyguyu paylaşıyorum: Futbolu çok ama çok seviyorum. Sevgimin Özü Son zamanlarda nasıl hissediyorsunuz? Bıkkın, mutlu, huzursuz ya da yorgun… Bana soracak olursanız: Biraz mutlu, biraz bıkkın, biraz huzursuz. Hiçbir duyguya tam olarak ait değilmişim gibi. Hiçbirini tam anlamı ile yaşayamıyorum. Ne zaman tam olarak mutlu olduğumu hissetsem; mutluluğuma engel olacak garip düşünceler beliriyor kafamda. Hiçbir duygu tam olarak hissettiremiyor bana beni, benliğimi. Hiçbir duyguya ait değilim tıpkı kimseye ait olmadığım gibi. Vay halime! ‘’Kalbim bir mektup gibi buruşturulup bir kenara atılmış sanki. Unutulmaya yüz tutmuş bir şekilde kenarda öylece duruyor. Kimse bakmıyor yüzüne. Ne de olsa kullanılıp atılmış. Gerek yok! Kirpiklerim olur olmadık yere ıslanıyor. Kan ter içinde uyanıyorum geceleri. Yalnızlık boylu boyunca uzanmış koynuma. Kendimi kimsesiz ve erken unutulmuş gibi hissediyorum. Karanlıklar içinde boğuluyorum aklımda hep bir kişi. Annemi daha sık anıyorum ve hatta anlıyorum.‘’ Son zamanlarda nasıl mı hissediyorum? Kalbi kırgın, sulu göz, unutulmuş biri nasıl hissediyorsa tam olarak öyle işte. Gelin yalnızlık diyelim biz bu duyguya. Birbirimizden saklayacak ne var? Biliyorum birçoğunuz itiraf edemese de tam da bu duyguya aitsiniz. Ben de başlarda biraz çekinmedim değil. Hiçbir duyguya tam olarak ait hissetmediğimi söylediğimde fark ettiğinizi varsayıyorum. Biliyorum, bu duyguyu kabullenmek cesaret ister. Maalesef herkes de cesur değildir bu duyguyu kabul edecek kadar. Ne de çok korkak var aramızda düşününce aksini iddia edecek. Ne yazık! Oysa hissedilen her duygu bir o kadar kutsal, değerli. Anne gibi bir şey. Anne gibi kutsal ve değerli. Biliyorum şu an şaşırdınız ve aradaki bağı çözmeye çalıştınız bir an da olsa kafanızda. Hadi anlatayım o zaman sizlere. Madem soru sorarak cümleye başlamayı bir adet haline getirdim o zaman sizlere bir sorum olacak. Sizlere yalnızlığınızı unutturacak; kalbinizin en güzel yerinden sevecek; varlığı hayatın en güzel armağanı olan, karşılıksız sevmenin adı, sevgisi ile sevmeyi tattıran, varlığı ile var olmayı öğrendiğiniz kişi kimdir desem cevabınız ne olurdu? Ben hiç düşünmeden vermek istiyorum cevabımı. ‘’Annem.’’ Canım annem, sen ki bana yalnızlığımı unutturan; hayatta başıma gelmiş en güzel şeysin. Benim yaşam öykümde başrolü annem kaptı. Birçoğunuzun yaşamlarında olduğu gibi. Bu başrol, gün gelir yan rol olur yaşamlarımızda. İşte o sırada anlarız ki ne zaman annelerimizi hayatımızın yan rolü yapsak; o zaman başlar bir son duygusu: Yalnızlık. Yaşadığımız her savunmasızlığımızda kalkan olup; en içten sevgisi ile kötü her yaşanılanı örtebilen yegane arkadaş. Evet arkadaş, hem de en iyi! İtiraf edemediğimiz yalnızlığımızı bir güzel alır götürürler. Kimdi en yakın arkadaş? Konuşmadan anlaşabildiğin, her hareketinin anlamını bilebilen, beraber güldüğün, gözyaşlarını silen ve her bir damlasında acı çeken insan mıydı en yakın arkadaş? Var mıdır öylesi dünya üzerinde? Evet var ve tüm bu cümlelerin karşılığına denk gelen kutsal biri. ‘’Anne.’’ Şimdilerde daha bir aklıma düşer oldun be annem. Gözlerin düşer oldu aklıma. Gözlerindeki derin aşk gelir aklıma. Kimse anlayamadı ruhumun yalnızlık ızdıraplarını senden başka. Anlayamayacaklar da. Ben senin sevgin ile öğrendim diğer tüm sevgileri. Sevginin güvenden geldiğini… Hayran olmamak elde değil ki sana. Ebedi sevgine, yaptığın onca fedakarlığa, biricik varlığına hayranım. Sen ey kutsal kadın! Anne oldun, eş oldun, abla oldun kardeş oldun. Sen kendinden başka herkes oldun. Affetmenin yüceliğini senin yüreğinde tanıdım ben. Çok kırdılar beni be annem. Affettim ama… Senden öyle öğrendim çünkü. Affetmek erdemdir. Şimdilerde seni daha bir anıyorum ve hatta anlıyorum. Olgunlaşıyorum sanırım ve artık yaşadığım hiçbir şeye şaşırmıyorum. Seni daha çok anlamak gibi mesela. Ne de olsa olgunlaşmak yaşadığın hiçbir şeye şaşırmamak değil midir? Meleksi varlığın ile dolu dolu sindirerek söylüyorum, seni çok seviyorum annem... Yalnızlığım, mutluluğum, bıkkınlığım… Bana annemin değerini bir kere daha hatırlatan ‘’Annem Gibi’’ adlı kitaba sonsuz teşekkürlerimi sunarım. Şimdilerde daha bir hisliyim artık. Kendimi bilmeye devam edeceğim nice yıllara… Ecem İlayda Yalçın Kaynakça: Levy, Justine. Annem Gibi. Epsilon Yayımevei, 2014. Aksu Sezen. ‘’Masum Değiliz’’. Deli Kızın Türküsü, 1993. Acının Beşinci Kapısı Acılarımız, öfke duygumuz, sevinçlerimiz, mutluluklarımız, sevgimiz, özlemlerimiz... Kısaca bizi insan yapan bütün duygularımız, bulunduğumuz yerde olmamıza birer sebeptir. Her biri yapbozun birer parçasıdır aslında ve birleştiklerinde ortaya benliğimiz çıkar. Fakat bu duyguların etkileri her insanda aynı değildir ve başka başka yerlere savurur her birimizi. Her duygu bir kanat takar yüreğimize ve serüvenimizi başlatır. Bu serüven boyunca kendimize sürekli hatırlatmamız ve asla unutmamamız gerekir ki; olumsuz duygular her zaman bizi aşağıya çekecek, kötü tecrübeler yaşatacak diye bir kaide yoktur. Bazen büyük mutluluklar kötü başlangıçların habercisidir, bazen ise en büyük acılar, yıkımlar yeni ve güneşli bi güne gebedir. Bu noktada en önemli şey; başımıza gelen şeylerle ve onların bize yaşattığı duygularla nasıl baş ettiğimizdir. Daha 6 - 7 yaşlarında iken kumpanyacı büyük bir ailenin içinde mutlu bir çocuk iken, tüm kumpanyanın ve ebeveynlerinin gözleri önünde öldürülmesi ve koskoca dünyada yapayalnız kalmasıyla başlıyor Kvothe‟nin duygularıyla başa çıkma serüveni. Onun kanatları „acı‟dan oluşuyor bu sefer maalesef. “Zihnimizin sahip olduğu en büyük beceri belki de acıyla başa çıkmaktır. Klasik yaklaşım bize herkesin ihtiyacı doğrultusunda geçtiği dört kapı olduğunu gösterir; uyku, unutmak, delilik ve ölüm...” diyor Kvothe (Rothfuss,2015). „Uyku‟ bize bu dünyanın tüm acımasızlıklarından ve gaddarlıklarından kaçabilmemiz için bir geçit yaratır ve bu şekilde geçeriz ilk kapıdan. Bazı yaralar ise uyku ile kaçamayacağımız kadar derindir ve asla iyileşmez. Bu noktada, zamanın o derin yaraları az da olsa iyileştirmesine ve geri kalan dayanılmaz acıyı ikinci kapnının arkasına saklamasına ve bize „unutturmasına‟ izin veririz. Bazen ise insan beyni gerçekliğin acıdan başka bir şey getirmediğini anlar ve gerçekliği geride bırakabilmek için kendini „delilik‟te saklayarak geçer üçüncü kapıdan. Son kapı ise „ölüm‟dür ve “öldükten sonra bizi hiç bir şeyin incitemez” ya da en azından biz öyle olduğuna inanmak isteriz (Rothfuss,2015).... Fakat bu kapılardan geçmek her zaman acıyla baş edebildiğimiz anlamına gelmiyor bence. Issız bir ormanda ailesi gözleri önünde öldürülen bir çocuk şu koca dünyada tek başına ne yapar? Hangi kapının arkasına saklanır? Hangi kapı koruyabilir ki onu karşılaştığı kötülüklerden? Kvothe acıyla baş etmenin yollarını bu şekilde anlatsa da, bana göre onun kendine açtığı beşinci bir kapı var; azmetmek ve başarmak... Acılar bazı insanların var olan kanatlarını kırıp, onları küçük bir dünyaya hapsederek sonsuza kadar o delikte tutarken; bazılarımıza kanat olup, onları varolduğunu bile bilmedikleri dünyalara uçurabiliyor. Benim kendimi nerede bulduğum ise bir muamma. Bazen en ufak acılar beni pes ettirip, kendi kabuğuma çekilmeme neden olurken; bazen hırslandırıp daha da çok çabalamama yardım ediyor. Ama kendimi asla Kvothe kadar güçlü biri olarak görmedim bugüne kadar ve onun bu „acıdan doğan başarı‟ hikayesi herkese ders olacak nitelikte. Hiçbir kötü deneyim pes etmek için bir sebep olmamalı bana göre, olsa olsa yeni bi‟ yola çıkış bileti olmalı. Kendileri için önemli olan bir insanı ya da bir şeyi kaybettikleri için acı çeken insanlar; asıl vazgeçtikleride, kendi kanatlarını kendi elleriyle kırdığıklarında kaybederler. Oysa başka bir kapı var onları bekleyen. Ve bunun farkında olan insanlar dünyanın en şanslı insanları bana göre. O diğer kapıdan geçmeyi tercih edenler ne yaşarlarsa yaşasınlar acılarını asla çabalamaya, başarmaya, hayallerini gerçekleştirmeye bir engel olarak göstermeyip aksine daha çok azmederek sonunda hak ettikleri hayata ulaşıyorlar. Bence her insan bu kapının insanı nasıl güçlü kıldığını farketmeli ve yaşadığı ne kadar büyük bir acı olursa olsun kendi kanatlarını kendi elleriyle kırmamalı. İrem Merve Makinacı KAYNAKÇA  Rothfuss, P. (2015). Rüzgarın Adı. (C. Karamancı, Çev.) İstanbul: İthaki. Ezgi Avaroğlu KEŞKE HEP ÇOCUK KALSAYDIK Keşke hep çocuk kalsaydık ne güzel olurdu değil mi? Hep o mutlu, coşkulu, pespembe dünyada yaşamaya devam etseydik… Hiçbir derdimiz, tasamız, kaygımız olmadan, günlerimiz sokaklarda oynayarak, zamanı dolu dolu tadını çıkararak yaşayıp, gülerek, oynayarak, koşup eğlenerek, çizgi filmler izleyerek geçseydi… Ama olmuyor maalesef ne kadar istemesek de büyüyoruz ve o hayal dünyasından giderek uzaklaşıp hayatın gerçeklerini, zor yanlarını ve kötülükleri görmeye başlıyoruz; an be an hayatın zorluklarını öğreniyoruz; dünyanın bin bir türlü halini ve kötülüklerini yaşayarak görüyoruz. Zaman içinde çocukluğumuz giderek bizden uzaklaşan güzel bir anı olarak kalıyor ne yazık ki. Çoğumuzun çocukluğumuzda kalan, kişiliğimiz otururken az ya da çok etkisi olan, bizi ve gelecek hayallerimizi şekillendiren, güven veren merak duygumuzu uyandıran, geleceğe dair umudumuzu arttıran… Bizi hayal dünyamızda yolculuklara çıkartan çizgi kahramanlarımız var. Tüm zamanların klasiği çizgi roman kahramanlarından kaç yaşına gelirsek gelelim kopamıyoruz. Birini unutsak bir diğeri hayal dünyamızın kapılarını aralayarak çıkageliyor karşımıza. Çocukluk dönemimizin önemli bir kısmını kaplayan eşsiz hayal dünyamızın bu kahramanların hala bizimle olması kadar, adalet, dostluk, iyilik, sevgi, paylaşma, saygı gibi kavramların vücut bulduğu bu kahramanları çocuklarımızın da tanıyarak büyümelerini sağlamak gerçekten çok önemli. Red Kit, Superman, Casper, Şirinler, Teksas, Temel Reis, Küçük Prens, Flash Gordon, Snoopy, Batman, Tenten, Tarzan ve bunlar gibi onlarcası… Hepsi çocukluğumuzdan birer anı, hepsi bizim için çok değerli. Dürüstlükleri, kıvrak zekâları, yaşama pozitif bakışları, iyilikseverlikleri, cesaretleri gibi farklı özellikleriyle karşımıza çıkan bu kahramanlardan her birimiz farklı bir tanesini daha çok sevdik, farklı birine daha çok bağlandık. Her birimizin kendine ait bir hayal dünyası ve o hayal dünyasının farklı bir kahramanı vardı. Kimimiz Superman gibi kuvvetli ve yenilmez olmayı ve onun gibi uçmayı hayal etti; kimimiz de Batman gibi geceleri ortaya çıkan ve adalet için savaşan bir kahraman olmak istedi... Küçükken, hayal gücümüz öyle sınırsızdı ki her şeyi yapabileceğimizi düşünürdük. Ama doğal olarak büyüyüp yaş aldıkça hayatın gerçekleri o uçsuz bucaksız hayal gücümüzün çok büyük bir kısmını bizden alıp götürüyor yine de o çizgi kahramanlar bizlere birçok şey öğretiyor, karakterimizin bir kısmını biçimlendiriyor ve belki de hayatta yapacağımız işlerde etkileri oluyor. O yüzden bu hayal kahramanları kişiliğimizin gelişmesi açısından çok büyük önem taşıyor. Örneğin Çelik Blek yani Teksas… Ciddi, cesur, becerikli ve akıllı olan bu kahramanın maceraları ilk çıktığı zamanlarda dünyanın her yerinde yoğun bir ilgiyle okunurdu. Teksas, Kuzey Amerika’da İngilizlere ait kolonilerin bağımsızlık savaşı vererek Amerika Birleşik Devletlerini kurmalarını konu alır. Sürükleyici maceralarının yanında Teksas’ı bu kadar çok sevmemizin başka bir nedeni de ülkesinin bağımsızlığı için savaşmaktan zerre kadar korkmayan gözü pek biri olmasıdır.
insan arayışının yeni tarzda bir öz bulmak güdüsünden başka bir şey olmadığını düşünürdü, yahut insan doğasını anti-hümanist (güya) tarafsızlığın şevkiyle salt bir sistemle ikâme etmek de yeni bir öz arayışının kusurlarından münezzeh değildi. Bütün bu özcülük karşıtı yaklaşımına rağmen Luhmann, kendi teorisinin gerçekliği diğer yaklaşımlardan daha özsel bir şekilde kavrayabileceği ya da tanımlayabileceği iddiasından kolayca sarf-ı nazar edemez. Onun mevcut toplumun olumsallığını kanıtlamaya yönelmiş teorisi de belirli politik niyetlerle sevk edilmiş olarak görünmektedir. Toplumu belirli bir ufku, kanılar dünyasını, hatta belirli bir hayat tarzını paylaşan insanlar topluluğu olarak gören Platon’dan, üyelerinin öz-korunumları ve hazlarının temin edilmesinin gerektiği topluluk olarak gören liberal geleneğe ve hatta toplumu fertlerinin rasyonel iletişimsel eylemlerinin topluluğu olarak gören eylem kuramcılarına kadar egemen olan insan merkezci gelenek boşa düşürülmeliydi. Toplumu; onu karakterize eden iletişim olgusunun kurucu ayrık failleri olarak anlaşılan insanlar yoluyla anlamak girişiminin sonuçsuzluğu karşısında Luhmann, iletişimi birey, teolojik bir çağrı, dolayımsız ve başlangıçsal güdüler, nihâi insânî gayeler gibi belirli kurucu unsurların faaliyeti olarak anlamak yerine iletişimi ve toplumu autopoietik olarak anlamayı önerdi. İletişim ve böylelikle toplum insanlarla sürdürülmekten çok, kendi kendini sürdürmekteydi. Dolayısıyla toplumun üyelerinden çok, onun süreğenliğinden kesitler olarak olaylar vardır. Bu bakımdan, örneğin, satın alma kendini sürdüren (ekonomik) iletişimin bir etkinliğidir ya da oy atma kendini sürdüren (politik) iletişimin bir etkinliği ya da olayıdır. Bu durumlarda iletişim kuran insanlar değildir, iletişimin kendisi iletişim kurmaktadır. Dolayısıyla bir autopoietik sistem olarak iletişim sisteminden bahsetmek gerekir. Kuşkusuz bu sistem satın alma ve oy atma vakalarında izlenebileceği üzere belirli alt sistemler olarak işler, yani aynı şekilde autopoietik olmak üzere ekonomik, politik, hukuki, eğitimsel vd. alt sistemlerden bahsetmek mümkündür, Luhmann bu alt sistemleri işlevsel olarak farklılaşmış modern toplumda ortaya çıkan işlevlere tekâbüliyeti nedeniyle fonksiyon (işlev) sistemleri olarak adlandırır . Luhmann teorisini; salt toplumu kavramsallaştırmaya yönelmiş, şeylerin toplumsallık ya da politik olma karakterine uygun bir teori olarak anlamaktan ziyade kendine gönderimde bulunan autopoietik sistemler temelinde her şeyi anlamaya ve açıklamaya elverişli bir teorik çerçeve olarak sunmaktadır. Autopoietik sistem teorisi yeni bir mathesis universalis gibidir. Luhmann teorisini, bir süperteori olarak anlamaktadır. Bu doğrultuda bütün her şeyi kuşatan yeni bir bilme düzeni olarak (bilme düzenini ve düzenlerini de bilmeye elverişli bir bilme düzeni olarak) autopoietik sistemler üç genosa ayrılır. Bunlar canlı sistemleri (hücre, beyin, organizma), rûhî sistemler (bilinç sistemleri) ve sosyal sistemler (iletişim sistemleri)’dir. Bu sistemlerin bir sistem olarak tanımlanabilmesine el veren onların yine bir sistem olan çevreye sahip olmalarıdır; yani sosyal sistemin çevresi canlı ve rûhî sistemlerdir ve bu sistemler arasında hiçbir hiyerarşi yahut merkez yoktur. Modern toplumda artık insan çok boyutluluğu, biricik bir sisteme bağlanmasının imkânsızlığı ve toplumsal farklılaşma ile rûhî sistem arasındaki yeni tahrişler nedeniyle hiçbir sisteme ait değildir. İnsan tekil bir birlik olmadığı için, insanın bir evi yoktur. Luhmann’a göre insana ilişkin liberal nosyon, insânî varlığı basitleştirmektedir. İletişimin kendisini yarattığı ve sürdürdüğünü değil de, insanların iletişim kurduğunu iddia eden konvansiyonel varsayım, Batı metafiziğinin ve Hint-Avrupa dillerinin gramerinin etkisidir. Bu konvansiyonel varsayım daha çok iletişim sistemleri ile rûhî ya da mental sistemler arasında bir tekâbüliyet bulur; fakat bunların ikisi de aslında ayrık ve autopoietik sistemlerdir. Batı metafiziği, her şey uçurumun eşiğine ilerlerken insanların işleri ele alıp, şeylerin düzenini yeniden kurabileceği yollu iyimser bir mitle güdülenmiştir. Antik Yunan’dan bu yana Batı metafiziğini tanımlayan; insânî etkinliğin politik toplumu yeniden tasarlayabilmek doğrultusundaki öz-güveni yahut kibri olmuştur. Bu iyimser ve cüretkâr inanç, bütün tarihi boyunca rûhî ya da mental sistemlerin hem iletişim ya da toplum sistemi hem de canlı ya da beden sistemleri üzerinde dolayımsız tesirler oluşturabileceği varsayımına dayanmıştır. Bu varsayım ve bu varsayımla beslenen metafizik yönelimler, sadece bu hümanist ya da antropolojik yaklaşımın sebebi değil, aynı zamanda bu hümanist kibrin sonucudur. Luhmann bu uzun hata döneminin ardından, toplumun ve toplumun işleyişinin onu daha en başından aşan ve yöneten ilke ve kavramlarla açıklamanın bir açıklama olmadığını, toplumsal sistemin hiçbir metasosyal kavrama ya da yönetici ilkeye indirgenemeyeceğini, onun sadece kendi (autopoietik) işlemleri üzerinden anlaşılabileceğini savunmuştur. Luhmann autopoietik sistem kavramını biyolog Humberto Maturano’nın autopoiesis kavramından almıştır. Maturano daima kendisine dışsal bir ürün ortaya çıkaran etkinlik olarak poiesis kavramıyla, öz gönderimde bulunan ve böylece kendi maksadını fiilinde içeren praxis kavramını birleştirerek autopoiesise ulaştığını söylemektedir. Yine biyolog Francisco Varela bir canlı sistemini bizatihi kendi organizasyonunun sonucu olarak kendini sürdüren bir organizasyon olarak tanımlamıştı; enzimler enzimleri üretirdi. Bir ilk muharrik neden (primum moven), bir dışsal üretici tesir, sürece içkin olmayan bir form, üretimden ayrık bir nihâî gaye ya da bir demiurgos (akl-ı faal) ya da demiurgosun kendisinden ilhamla düzeni yeniden üreteceği idealar gereksizdi. Dolayısıyla bu biyolojik yaklaşım çoktan gerçekliği bir tasarımsal karmaşıklık olarak ele almaya müsaitti. Her sistem kendini ve kendi gerçekliğini üretmekteydi, bu artık gerçekliği bir kuşatıcı bütün olarak tasarlayan, dünyada herkes için müşterek bir anlaşılabilirlik yapısı olduğunu îmâ eden, şeylerin yaratıcı olmayan doğal anlamlarına göndermede bulunan felsefeler için yıkıcı bir tenkitti. Bu tenkit, erken modernizm tarafından, Makyavelyen-Kartezyen politik kozmolojinin Platoncu-Aristotelesçi bir dünya tahayyülüne karşı meydan okumasında ilan edilmişti. Bu bakımdan sadece kendi silahlarına dayanarak yaratan prens ve onun özne ardıllarının autopoietik karakterleri, gerçekliğin bu tarzda bir kavrayışını çoktan haber vermiş görünürler. Müşterek bir dünya yoktu, gerçeklik sistemik autopoiesisin etkisiydi. Luhmann autopoiesisin gerektirdiği özerkliği, işlemsel kapanma olarak ifade etmektedir. Luhmanncı sistemler, geleneksel girdi-çıktı işlemiyle nitelenen, işlemlerin sistemik sınırları ihlal edebildiği geleneksel sistemlerin aksine bütünüyle özerk, kendisini üretmekle kendisi ve çevresi arasındaki sınırı da üreten sistemlerdir. Luhmann işlemsel kapanmayı hücre biliminde bulur; hücrenin zarını üretmesi onun kendi organizasyonunu ve kendisini yeniden üretmesidir. Yahut canlı sistemleri alanında görülebileceği üzere, bağışıklık sistemi antijen-antikor gibi sistemik sınırları ihlal eden girdi-çıktı modelleriyle tanımlanmak yerine sistem ve çevresi arasında bir alışverişi reddeden, işlemsel olarak kapalı sistemler olarak düşünülmeye başlanmıştır. İşlemsel kapalılık kavramsallaştırması, felsefeye ve politik felsefeye modern dönüşle birlikte derinlemesine nüfuz edecek insânî etkinliğin içkin ve mutlak kurucu ve yaratıcı yetkinliğine duyulan entelektüel güveni sürdürür. İşlemsel kapalılık, Makyavelyen prensin mutlak özerkliği ya da Schmitt’in Nasyonal Sosyalist devletinin kendi teşekkülünde Weimar Anayasası’ndan mutlak bağımsızlığının çizgilerini tâkip eder. Dolayısıyla sistem ve çevre arasındaki doğrudan ilişkilerin Luhmanncı bir tarzda yasaklanmasında îmâ edilen, iki sistem (sistem ve çevre) için de geçerli müşterek bir gerçekliğin olmaması, yani temsil edilebilecek müşterek bir gerçekliğin olmaması durumu, Makyavelyen prensi, Kantçı özneyi, Nasyonal Sosyalist devleti, Derridacı metni, Luhmanncı sistemi vd. bütünüyle özgür kılar. Sistemin çevresine ait gerçekliği kendisinin oluşturuyor olması, her sistemin bir diğerinin çevresi oluşu, sistemlerin yarattığı gerçeklikler arasında sürekli bir perspektivist rekabeti ortaya çıkarır. Fakat bu sistemler hiyerarşik olmadıkları için Luhmann bu çoğulluktan rahatsız değildir. Ayrıca Luhmann, özerkliğin sınırlarının ihlal edilmesini her ne kadar yasaklamış olsa da, çevredeki değişmenin içsel bir cevap oluşturmadığını söylememektedir. Sadece bu cevabın işlemsel yollardan yapıldığını söylemektedir. Ayrıca çevrenin gerçekliği sistemce yaratılmış olduğu için, çevredeki bir değişmeye işlemsel cevap üretmenin anlamı, sisteme dışsal olarak görünen bütün tahriklerin aslında onun yaratımı olduğudur. Bu ise, daima bütünü kendine asimile eden sistemlerin rekabetini îmâ eder. Luhmann bu perspektifler çoğulluğundan memnundur, fakat bu memnuniyet onun kendi perspektifinin nasıl diğer perspektiflerin hakikatini böyle kuşatıcı bir şekilde kavrayabildiği sorusunu bertaraf etmez. Bu problem karşısında O, kendi kapsayıcı teorisinin (süper-teori) evrensel değil, fakat olumsal olduğunu iddia ettiğinde, bu kez neden onun teorisine bağlanım göstermek gerektiği şüpheli kalır. Bütün sistemler için müşterek bir çevre yoktur, bir sistem kendisini sistem olarak oluştururken çevreyi kavrayışını da oluşturur. Dolayısıyla doğada bir düzen değil kaos vardır, gerçeklik her bir durumda özgül olan sistem-çevre tasarımlarının çoğulluğudur; gerçeklik perspektivizmdir. İşlemsel kapanmanın özerk işleyişine örnek vermek gerekirse, bir canlı sistemi olarak beyin göz önüne getirilebilir. Fakat bilindiği gibi, beyin bir sistem olarak işlemsel kapanma ile nitelenebilirse de göz yoluyla dışarıdan tahrik(ş) edilmelidir, fotokimyasal olarak kışkırtılmalıdır. Bununla birlikte Luhmann’a göre, bu sistemin çevre ile ilişki kurması değildir, bu bir dışarıklılığa başvuru olarak özerkliği lekelemez. Göz orada olanı görmez, o bir stimulus’u kendi tarzında alır ve içsel sistemik bir karmaşıklık inşa eder. Bu Kantçı aşkın öznenin olumsal ve ampirik veriler karşısındaki entelektüel işlemine benzerlik gösterir, bir stimulus’un, dışarıklılığın bir stimulus olarak alınması onun özne tarafından böyle alınmasıyla koşulludur. İşlemsel kapanma sistemin kendisini ve çevresini yaratmak bakımından Kantçı spontanlık gibi işler, sistemik işlemlerin özerk karakteriyse aklın teorik etkinliğinin formalist özgürlüğünü tâkip eder. Daha önce vurgulandığı gibi Luhmann için müşterek, nesnel bir gerçeklik aramak anlamsızdır, kimin, hangi gözün dünyayı daha iyi gördüğü sorusu geçersiz bir sorudur. Ancak, hangi gözün dünyayı daha iyi gördüğü sorusunun geçersizliğini gören bir göz, aslında daha iyi gördüğü iddiasını taşımaz mı? Luhmann en derin hakikate vukûfiyetini, hiçbir şekilde tarihin istisnaî bir momentinde tamamlanacak evrensel bir bilmeye atıfla ya da kendi olumsal bilişinin evrenselliğini retro-aktif bir tarzda göstermeye yönelik Hegelci bir mantıkla açıklamak istemediğinden, Nietzsche’nin bile isteye bir mit üretmesi gibi, kolayca elden çıkarılabilecek bir hakikati bile isteye teklif eder. İşlemsel kapanmanın kesinlikle sistemik sınırları ihlal etmeyen bir tarzda çevresel değişmelere cevap ürettiği söylendikten sonra, üç sistemin kendi aralarındaki yapısal ilişkiler önem kazanır. Luhmann, iletişim sisteminin (toplum sistemi) ruh sistemiyle (zihin sistemi) bir çift (yapısal kuplaj) oluşturduğunu söylemektedir. Bu çiftin kendisi de yapısal bir tarzda beden ya da yaşam/canlı sistemleriyle bir çift oluşturmaktadır. Ruh sistemi ve toplum sistemi yekdiğerinin çevresini oluşturan çiftlerdir. Bunların yekdiğeri için tahrik (tahriş) oluşturabildiği ortam dildir. İletişim ve zihin birbirlerini dil ortamı üzerinden tahriş ederler. Bir sistem tarafından tahrik olarak alınan ve kendi işlemsel kapanması içinde karmaşıklığın artışıyla sonuçlanan süreç, bir yapısal çift oluşturan zihin sistemi ve toplum sistemi arasında da faaldir. Aslında zihin de iletişim de kendi işlemsel kapanmalarından taviz vermezler, sadece birbirlerini tahriş ederler ve karşılıklı olarak karmaşıklaşırlar. Zihin ya da bilinç sistemi iletişim sistemiyle (toplum sistemi) bir çift oluşturmuş olsa da, canlı sistemi bilinç sistemi üzerinde tahriş oluşturabilir; bilinç de canlı sistemi tarafından tahriş edilmesi nedeniyle çift oluşturduğu iletişimsel sistemi tahriş eder. Bir takım bedensel duyumlar bilincin işlemsel kapanması kapsamında duygu ve düşünceler olarak tercüme edilir ve bu duygu ve düşünceler iletişimi ve toplumu tahriş eder. Dolayısıyla iletişimle yapısal bir çift oluşturan zihin, yaşamsal sistemin (canlı sistemi) doğrudan toplumsal sistemi tahriş etmesi önünde bir filtre gibi işler. Bilinç ise iki sistemden (iki çevresinden de) de tahriş olur, iki sistemden de bilgi üretebilir. Daha önce söylendiği gibi, sistemler birbirlerini tahriş edebilirler ama nihayetinde kendi işlemlerini üretirler. Luhmanncı sosyal teori niyetine gayet uygun şekilde, toplumdan kendi sistemik alanını esirgeyen bir tarzda toplumun rûhî ve biyolojik olarak temellendirilmesini çürütmeyi böylece başarır. Luhmann, işlemsel kapanmayı özerklik ve bir dışarıklılığın tesirinden münezzeh olma olarak anladığı için, toplum teorisinin yerleştirmeye çalıştığı toplumsal özerklik, iletişimin mutlak bağımsızlığı olarak spontanlığa ve dışarıksızlığa ve böylece olumsallığa dayanır. Luhmann, iletişimin insanlarca değil yine iletişimce sürdürüldüğünü belirledikten sonra, neyin nasıl iletişildiğinin bütünüyle olumsal olduğunu söyleyecektir. İletişim için temel ya da a priori koşul yoktur. Pekâlâ, ekonomik iletişimin ortamı olan para icad edilmemiş olabilirdi. Lâkin bugün ekonomik olmayan bir iletişimle hiç kimse hiçbir şey satın alamaz. Bir şeyi parasız alsanız bile, çalmış olsanız bile ekonomi fonksiyonunun işlemsel kapanması içinde ekonomik işlem kuruyorsunuzdur. Her sistem gibi her fonksiyon da autopoietiktir ve kendi gerçekliğine yaratır. İletişim sistemi, içinde bulundurduğu alt sistemlerle (fonksiyon) autopoietik bir bütün oluşturmadığı için ve temsil edilebilir tespit edilmiş bir gerçeklik mümkün bulunmadığı için fonksiyonlar bütünün parçaları değildir, yani autopoietik sistemler bir formel birlik oluşturmazlar. Toplum; bu fonksiyonlardan (alt-sistem) birini kaybettiğinde tamlığından bir şey kaybetmez. Bu fonksiyonların kendilerinin elemanları oldukları bir üst-sistem yoktur. Bütün alt sistemleri denetleyen yöneten bir üst sistem ya da ilke yoktur, eğer böyle bir ilke olsaydı, kısmî perspektiflerden ziyade artık perspektif olmayan bir perspektif olarak mutlak perspektiften söz edilebilirdi. Tüm resmi yansıtacak bir sosyal gerçeklik yoktur. Alt sistemler üst sistemce düzenlenmez. Eğer bu şekilde üst sisteme tâbi olsalardı, bir formel birliğe, ilkeye, ideaya, a priori sabiteye bağlı kalmış olacakları için fonksiyonlar autopoietik olmazlardı. İletişim ya da toplum fonksiyonları kendi işlemsel kapanmaları çerçevesinde ürettikleri karmaşıklıkları içinde ve böylece gösterdikleri yüksek özelleşme içinde autopoiesislerini sürdürmek için daha gelişkin iletişim ortamlarına ihtiyaç duyarlar. Örneğin, ekonomik iletişim kendi autopoietik karakterinde sebat edebilmek için para dışında birçok finansal vasıta bulur. Bu yaratım, iletişimin olumsal karakteri içinde, olasılıksız olanın da olasıya dönüştürülmesi şeklinde işler. Bu yeni vasıtalara Luhmann “simgesel olarak genelleştirilmiş iletişim ortamı” demiştir. Bu sayede artık alıcı ve satıcı ortada para yok iken bir araya getirilebiliyordur. Ayrıca, “simgesel olarak genelleştirilmiş iletişim ortamları” belirli fonksiyonların diğerleri üzerinde evrimsel bir üstünlük sağlamasına yol açmıştır, fakat dikkat etmek gerekir ki bu eşitsizlik sistemin formel birliği tarafından ya da yönetici bir ilke tarafından verilen bir eşitsizlik değildir, tarihsel-olumsal-evrimsel bir eşitsizliktir. Ekonomi fonksiyonu din fonksiyonu aleyhine, paranın iman üzerindeki iletişimsel avantajlarından kaynaklanan bir gelişim göstermiştir . Sosyal sistemin yegâne unsurları fonksiyonlar değildir, sosyal sistemler etkileşim ve organizasyon gibi iki kümeyi daha içerir. Herhangi bir fonksiyonca içerilmeyen, kısa süreli anarşik sosyal sistemler etkileşimler olarak adlandırılır. Etkileşimler daha çok fiziksel mevcudiyete dayanırlar. Asansörde başlayıp sonlanan bir diyalog, iki insanın fonksiyon sistemlerine geri dönmeleriyle sonuçlanır. Etkileşimler, fonksiyonların işgal etmediği bir alanda olur, bilet için sırada beklemek, otobüste oturmak, avara dolaşmak gibi oyalanmaları anlatır. Bununla birlikte etkileşimler, fonksiyonların içinde de meydana gelebilirler, pekâlâ ekonomi fonksiyonunun içinde satıcıyla ekonomik bir tarzda gevezelik etmek mümkündür. Genellikle etkileşimler, fonksiyonların üzerinde yüzdüğü bir su kütlesi gibi iken, fonksiyonlarla çok daha sıkı örülmüş bir tür sosyal sistem daha vardır, bunlar organizasyonlardır. Organizasyonlar, kararlar yoluyla kendilerini üreten sistemlerdir. Bu bakımdan karar, spesifik bir iletişim formudur. Yani kararlar iletişimdir ve nasıl iletişim kendini sürdürürse kararlar kararları sürdürür, kararlar insanlarca alınmaz. Kararların ilginç karakteristiği onların olumsallıklarını da peşi sıra sürüklemeleridir. Her karar kendisinin yerine seçilmiş başka alternatiflerin olabileceği uyarısını taşır. Bu olumsal izlenimi taşımak ödevi, ona paradoksal bir yapı verir. Bir tarafta bir karar ne kadar mecburî ve alternatifsiz olarak belirirse, daha az düzeyde bir karar karakteri arz eder, onun kararlaştırılmışlığı, mukarrer kılınmışlığı şeylerin zorunsal tarzda bir gelişiminden ayırt edilemez olur. Diğer tarafta bir karar ne ölçüde kendisini diğer alternatiflerin içinden bir alternatif olarak sunarsa o ölçüde daha az karar verilmiş, daha az mukarrer bir karar olur. Kararın her iki uçtan da tehdit edilen bu kırılganlığına bir telafi, yine sistemce oluşturulur, autopoietik tarzda oluşturulur. Karara ait bu kırılganlık pekâlâ kararın dekonstrükte edilerek organizasyonların sekteye uğramasına neden olabilecekmiş gibi görünebilir. Bununla birlikte, kararın dekonstrüksiyonu da bir karara dayanacağı için organizasyon autopoietik işlemini sürdürmüş olur. Kararın olumsallığı ve bu olumsallığa dayanan kararın bütünüyle mukarrer olmama karakterinden türeyen belirsizlik, ancak karar başka bir kararla desteklendiğinde (red ya da dekonstrüksiyon da bir desteklemedir) tüketilir. Çünkü kararı tâkip eden bir karar onun belirsizliklerini göremez, kararı tâkip eden bir karar kararı mukarrer kılar. Fakat bu sadece belirsizliği öteler, bir kararın belirsizliğini tüketen karar kendi belirsizliğini ortaya çıkarır. Bütün bu belirsizliği kuşatmak ve kararın olumsallığını hafifletmek üzere bir alternatif kararı diğerine yeğlemeye ilişkin bir temel teklif ederiz, bir karar verme kuralı seçeriz. En az riskli olanı seç, en zararsızını seç, en kolayını seç gibi bir kural belirlemeye sevk oluruz. Lakin karar verme kuralı da bir karar, tâbir-i caizse bir meta-karar olarak aynı olumsallığı ve temelsizliği taşır. Karara ait bu kırılganlık, Derrida tarafından karar verilemezlik olarak adlandırılır. Luhmann, toplum sisteminin ve alt sistemlerinin autopoietik işleyişlerinin bağımsız ve özgür karakterini zamane politik-toplumsal değişmeleri üzerinden izlemekten kaçınmaz. Modern toplumda işlevsel farklılaşmayı tanımayan, işlevsel farklılaşmayı fonksiyonlardan (alt sistem) biri lehine bozmaya çalışan müdahaleler başarısızlığa uğrar. Luhmann’a göre, işlevsel farklılaşmanın henüz kristalize olmadığı bir zamanda bu tür hegemonik müdahaleler mümkündü, ama işlemsel kapanmanın gerçekleştiği bir dönemde, örnekse artık din bilimsel olgular için bir kanıtlayıcı kaynak olarak sunulabilir yahut din işlevsel olarak farklılaşmış politikanın ilkesi olarak iş görebilir değildir. Luhmann buna bakarak, teokratik rejimlerin düşmeye mahkûm olduğunu söyleyecektir. Doğu Avrupa’da sosyalist rejimlerin yıkılışının bu sistemlerin özgürlüksüzlüğü, yozlaşması ya da gaddarlığıyla ilişkisi yoktur; bu rejimler ekonomi fonksiyonunun politik kontrol altına alınabileceğini düşünmüşler ve işlevsel farklılaşmanın sınırlarını geçmeyi denemişlerdi. Luhmann’a göre bu rejimler uzun süre ekonomik iletişimle politik iletişim arasında yeni bir iletişim kanalının sürdürülebileceğine yanlış bir şekilde inandılar. Planlama merkezleri aslında ekonomide hiçbir zaman ne olup bittiğini bilmemişlerdi. Bununla birlikte, nasıl sistemler arası yapısal çiftler (kuplaj) mümkünse fonksiyonlar arası yapısal çiftler de mümkündür. Vergiler yoluyla politika ve ekonomi arasında, anayasa yolu ile politika ve hukuk fonksiyonları arasında yahut sözleşmeler yoluyla ekonomi ve hukuk arasında yapısal çiftler kurulur. Fonksiyonlar yekdiğerini tahriş ederler ve yankılanırlar. Bu tahriş ve yankılanma serileri daha fazla karmaşıklık yaratır. Yani politika ekonomiyi vergiler yoluyla tahriş ederken ve ekonomi buna mukabil bir yankı üretirken, ekonomi de politikayı bu yoldan tahriş eder. Bir sistemin ya da fonksiyonun diğeri üzerindeki hâkimiyetini teklif eden görüş, sadece karmaşıklığın hatalı bir tarzda basitleştirilmesine varır. Luhmman’a göre, toplum bir birim değildir, dolayısıyla daha küçük birimlerden bir araya gelmiş değildir. Toplum farklardan oluşan bir farktır. Dolayısıyla sistemler teorisi birer özdeşlik olarak sistemlerin teorisi değil, sistem-çevre ayrımlarının teorisidir. Sürekli bir farkın teorisidir. Sistemin varlığından çok oluşundan söz edilebilir. Sistem böylece bir ousia (varlık ya da öz) değil, genesistir (oluş ya da hikâye), bir terminus (sınır taşı) ya da telosla (gaye, son durak) belirlenmemiş süreçtir. Sistemi olduğu şey kılan bir doğası yoktur, dolayısıyla o kendi içindeki bir kuvvete ya da kategoriye basitleştirilebilir değildir. Sistem sürekli kendisini ve çevresini yaratmak zorunda olan ve bu ayrımı yaratmak yoluyla yaşayabilen bir oluştur. Bununla birlikte sistem teorisini ve onun autopoietik işleyişinin geçerli bir örneği olan modern toplumu karakterize eden işlevsel farklılaşma toplumsal evrimin sonucudur. 16 ncı yy ila 18 inci yy arasında modern toplum yani işlevsel farklılaşmalı toplum tabakalaşmış toplumdan evrimleşmiştir. Bununla birlikte bu evrim bir ilerleme ya da gelişmeye işaret etmez. Toplum her zaman bir farktır, toplum sosyal farklılaşmadır. Sosyal evrim bir sosyal farklılaşmanın yerini başka bir sosyal farklılaşmaya bırakmasıdır. Devlet öncesi toplumlar Luhmann tarafından bölütsel farklılaşma ile nitelenen toplumlardır, bu toplumda iktidarın bir merkezi yoktur, sosyal hiyerarşi yoktur, topluluğun fertleri kendilerini akrabalık rejimi çerçevesinde tanımlarlar. Fertler arasında eşit bir farklılaşma söz konusudur. Bölütsel farklılaşmalı, demokratik kandaşlığın hâkim olduğu toplumun yerini tarihsel olarak merkez-çevre farklılaşmalı toplum alır. Eşitsizlik merkez-çevre farklılaşmasında (toplumunda) ortaya çıkar; merkez-çevre farklılaşmasıyla nitelenen toplum, kandaş topluluklarda bölütü temsil eden ailenin aşıldığı toplumlardır, merkezin kendisini merkez kıldığı bir ailenin diğerine üstün olduğu, şefin zorlayıcı iktidarının işlediği toplumlardır. Merkez-çevre farklılaşmasına dayanan toplum yerini orta zamanların tabakalaşmış farklılaşmalı toplumuna bırakmıştır. Tabakalaşmış farklılaşmalı toplumlar sıra ve mevki toplumlarıdır; bu toplumlar aristokrasi ve halk farklılaşmasına dayanırlar. 16 ncı yy ve 18 inci yy arasındaki evrimle ortaya çıkan modern toplumsa, işlevsel farklılaşma ile nitelenebilir. İşlevsel farklılaşmalı toplumlar, kandaşlık temelinde işleyen bölütsel toplumlarla eşitlikçilikleri yoluyla bir koşutluk gösterirler. İki toplum da ne bir merkez etrafında işler ne de sıra ve mevki ile farklılaşmıştır. İşlevsel farklılaşmalı toplum bölütsel toplumdan daha farklı türde eşitlikçi bir toplumdur, işlevsel farklılaşmalı toplumda fonksiyonlar eşitsizlikleri bakımından eşittirler, bütün fonksiyonlar aynı şekilde, aynı tarzda farklıdırlar. Bölütsel farklılaşmalı (Segmentary differentiation/ Segmentäre differenzierung) toplum sisteminin alt sistemleri yapısal olarak eşittir, işlevsel farklılaşmalı sistemlerin altsistemleri ise eşit şekilde eşitsizdir. Yani modern toplumdaki eşitsizlikler, merkez-çevre farklılaşmalı toplum ve tabakalaşmış farklılaşmalı toplumdaki gibi yapısal değildir; eşitsizlik bir ilke ile ya da örüntü ile yukarıdan dayatılmış değildir. İşlevsel farklılaşmanın eşit tarzdaki eşitsizliği, tabakalaşmış farklılaşmalı toplumun yapısal eşitsizliğinden farklıdır. Tabakalaşmış farklılaşmada, farkı yöneten bir ilke vardır, bütün sosyal tabakalar bir hiyerarşinin parçasıdır, aristokrat autopoietik olarak farklılaşmaz, o vassaldan farkıyla vardır, onun kendiliği bir bağımlılıktır. Bilakis, işlevsel farklılaşmalı sistem ve altsistemler özerktirler ve autopoietiktirler, hepsi aynı tarzda farklılaşırlar, aynı tarzda kendileri olurlar, sistem-çevre farklılaşması için kurucu bir ilke yoktur, bu fark bizatihi sistemce kurulur. Örnekse, ekonomi fonksiyonu eğitimle belirli ilişkisi dolayımıyla ekonomi değildir. Eğitim de eşit (aynı) bir şekilde başka bir fonksiyonla ilişkisi nedeniyle eğitim değildir. Bu işlevsel farklılaşmalı sistemlerin eşit eşitsizliğidir. Bu eşitsizlik eşit olmasaydı, yani kurucu, düzenleyici ya da denetleyici bir ilkeyle belirlenseydi, fonksiyonlar düzenlenmiş ya da formel birliğe sahip bir bütün içinde belirlenmiş birer unsur olarak kimliklerini kazanan parçalar olurlardı. Parçanın bütünün formel birliği içindeki konumu itibarıyla tanımlandığı toplum tabakalaşmış farklılaşmalı bir toplumdur, tabakalaşmış farklılaşmalı toplum içinde kişinin yeri farklılaşmayı yöneten ilkece belirlenmiştir, aristokrat hem aristokrat hem de avam olamaz. Autopoietik olan ve dışarıdan bir ilkeyle yönetilmeyen işlevsel farklılaşmalı toplumda insanlar altsistemlere ya da fonksiyonlara özgülenebilir değildirler, kişinin sadece hukukî sistemde bulunup ekonomide bulunmaması imkânsızdır. Bu nedenle işlevsel farklılaşmalı toplumun yapıtaşları yoktur, bu toplumun insanlardan oluştuğu söylenemez. Çünkü fonksiyonlar ya da altsistemler sınırları belirlenmiş ve formal birliğe sahip bir bütün olarak toplumda bulunuyor değillerdir, insanlar da toplumda hiçbir yerdedirler. Tabakalaşmış toplumda bütüne göre konumuyla mevcut olabilen bir aristokrat, işlevsel farklılaşmalı toplumda aynı dünyayı sürdürmek isteyecek olsa bu saçma görünürdü. Aristokrat, biricik iletişimi olan aristokratça davranış ile ekonomik iletişim kuramazdı ya da aristokratik vakarıyla politik iletişim kuramazdı. İşlevsel farklılaşmalı toplum, bununla birlikte, sınıfların yok olduğunu söylüyor değildir, fakat sınıf ayrımlarının sosyal düzenin bizatihi kendisi olmadığını söylemektedir. Ya da insanların ortaçağda olduklarından daha eşit oldukları söyleniyor değildir, söylenen altsistemlerin (fonksiyon/işlev) eşit olduğudur. İşlevsel farklılaşma, bize sosyal sistemin bir dünya sistemi olduğunu gösterir. Ekonomi ekonomik olarak, hukuk hukukî olarak iletişim kuruyorken ve böylece autopoietik iken, teritoryal sınırlarla müdahaleye uğrayabilir değildir. Bununla birlikte bizatihi kendi autopoietik işleyişinin bir parçası olarak, dışarıdan bir kısıtlama ya da tesir olarak değil, teritoryal sınırları kullanan bir fonksiyon söz konusudur, bu fonksiyon politikadır. Politika kendi işleyişinin en iyi yolu olarak gördüğü için sınır çekmeyi kullanır. Politika fonksiyonun işleyişinden farklı olarak, diğer bütün fonksiyonlar küresel yayılıma sahiptirler. Sosyal sistem ve toplum sınırlarla ayrılamayacağı için, modern toplumlardan ziyade modern toplumdan söz etmek gerekir, lakin bu toplum bir bütün temsiline elverişli, bir formel birlik arz eden bütün olmaktan ziyade bir fonksiyonlar çoğulluğudur, bu küresel toplum bir küresel birlik değildir. Fonksiyonların yayılmacılığı bölgesel, dinsel ve kültürel aidiyetleri ihmal eder. Fonksiyonlar bütün eskil kimliklere karşı toptan bir kayıtsızlık içindedir. Çünkü fonksiyonlar autopoietik işlemlerini kesintiye uğratmadığı sürece her tür özgül durumu tolere edebilir. Ama bölgesel, dinsel ve kültürel aidiyeti kışkırtan tam da bu kayıtsızlıktır. Bu bölgesel dirençler, fonksiyonların nüfuzuna karşı direnirler. Bölgesel dirençlerin gayelerinden söz edilebilirse, bu gaye işlevlerin (fonksiyon) onların aidiyetlerini tahriş edemediklerini göstermektir. Bu bakımdan şiddet aşırı bir iletişim edimidir. Bu bölgesel bağlılıklar, küresel fonksiyonların önerdiğinden daha özgül ve radikal bir sosyal kimliği tercih ettiklerinin sosyal olarak tanınmasını talep etmektedirler. Fonksiyonlar işlemsel kapanmalarını, legal-illegal, ekonomi için harcama-kazanma, eğitim için geçme-kalma gibi ayrımlarla sağlamış iken, Müslüman ve Sırp gibi ayrımlara gözlerini kapamıştır. Şiddet, bir takım Müslümanların ya da Sırpların hala bir takım işlevsel olmayan ayrımları koruma ya da geri kazanma teşebbüslerinin sonucudur. Şiddet ya da sabotaj, küreselleşme tarafından ihmal edilenler tarafından üretilen bir ihmaldir. İşlevsel farklılaşmanın küreselleşmesi sadece ihmal ve karşı ihmal üretmez, bir türde sosyal dışlanma da üretir. O kadar öyle ki, toplumlar bir üstün kural olarak içerme-dışlamayı kabul etmeye meyletmektedirler. Bu tâbir-i caizse üstün kural, bir tarafta fonksiyonlara başarılı ya da başarısız bir kariyerle dâhil olmuş olanlar, diğer tarafta da fonksiyondan kovulmuş olarak hayatiyetlerini idame ettirmeye çalışan bedenler sonucunu verir. Aslında prensip olarak küresel fonksiyon sistemleri herkese açıktır; küresel toplum din ve ırk ayrımı tanıyan bir sistem değildir. Ekonominin, hukukun ve eğitimin kodları bütünüyle fonksiyoneldir, bu kodlar sınıfsal, dinsel, bölgesel yahut renge ait değildir. Görünürde hiç kimseyi politikaya girmekten ya da eğitim almaktan dışlayan bir engel yoktur. İşlevsel farklılaşmalı toplumda hiyerarşik bir ilişki yoktur, bir içleme ve dışlama ilişkisi vardır, dolayısıyla hâkimiyet ilişkilerine atıfta bulunan sömürü ve baskı gibi tanımlar açıklayıcı değildir; favelalarda sömürülecek bir şey yoktur. Fonksiyon sistemlerinin ürettiği kitlesel dışlamadır. Latin Amerika favelaları, Afganistan, Irak, Kuzey Amerika gettoları kitlesel dışlama örnekleridir. Olan biteni açıklamak maksadıyla sömürü ve baskıyı öne sürmek aslında içerisinden kurtulmanın da hayli kolay olduğu negatif ütopyalardır. Artık insanlar bir fonksiyona özgülenemeyeceği için bir fonksiyondan dışlanmak çoğu zaman diğer fonksiyonlardan da kovulmaya yol açar. Bu fonksiyonların herkes dâhil açıklığının paradoksudur. Prensipte herkes dâhildir, ama yine de kriterleri karşılamayanlar dışlanırlar. Prensipte herkes eğitilir, ama okula ulaşamayan dışlanır. Prensipte herkes ekonomidedir, ama parası olmayan dışlanır. Bu bakımdan fonksiyonel sistem kitlesel sosyal dışlama yaratır. Fonksiyonel sistemler autopoietik oldukları için bir takım iyi niyetlerle iyileştirilemezler. Bir şeylerin değiştirilebileceğine dair ilüzyon politikacılar tarafından, medya tarafından ateşli bir şekilde beslenir. Aslında bütün bunlar, Luhmann’a göre, insanın en sonunda her şeye el koyup işleri yoluna sokacağı misli bir Avrupaî miti sürdürür. Güya bunun için rasyonel bir şekilde sorumluluk almak yetecektir. Sistemler teorisi nazarından bu mit, insânî kibri, amour propre’ı ya da thumos’u ödüllendiren ama yine bizatihi sistemce yönetilen bir ideolojik araçtır. Sosyal sistemler ve rûhî sistemler, dili bir ortam olarak paylaşmakla bir yapısal çiftle (kuplaj) bağlıdır. Toplum ve akıl (zihin) sürekli bir anlaşılırlık temin ederler. Sürekli anlam üretirler. Hem zihin sistemleri hem de sosyal sistemler dünyanın anlamını üretirler. İletişim ya da toplum anlam üretir, bu toplumsal mahreçli anlam zihni tahriş(k) eder ve zihin bu toplumsal tahrikle yankılanır, tersi de doğrudur, zihnin işlemi anlam üretir ve bu üretim iletişimi (toplumu) tahriş(k) eder ve böylece iletişim bu anlamla yankılanır. Zihindeki karmaşıklaşmaya iletişimdeki bir karmaşıklaşma refakat eder. Hem zihin hem toplum gerçekliklerini yaratırlar. Anlam ve anlam ufku bütünüyle bir dışsal nedene bağlı yaratım, bir orijine referansta bulunan oluşum ya da bir bahş sayesinde açılan nitelik değildir. Anlam bütünüyle zihnin ve toplumun yaratıcılığının eseridir. Anlamın spontan ve dışarıksız (her hangi bir dışsal sabiteye göndermede bulunmayan) kavranışı ve mutlak olumsallığı, onu aktüel ve olanaklı olan arasındaki birlik içindeki farkı göstermeye iter. Anlam bir fenomen olarak, deneyime ait başka olanaklara başvuru olarak ortaya çıkar. Kavranan statüsüyle anlam merkezde durur ve onun diğer olasılıkları bir ufuk olarak sınırsal bir şekilde gösterilir. Ufuk daima olanakların ufkudur. Anlam daima bir anlam ufkunda üretilir. Zihin ancak bir olanaklar ufkunda anlam üretebilir, düşünceler ancak bir anlam bağlamına yerleştirildiklerinde anlamlı olurlar. Yine iletişim ancak bir anlam bağlamı sayesinde anlam üretebilir. Yani anlam üreticisine de daima bir şeylerin anlaşılır olması gerekir. Ancak bu ufuk bir dışarıklılık ya da bahş değildir. Anlam üreticisi sistemler, kendileri ve çevreleri arasındaki ayrımın anlamını da üreterek anlam üretirler. Sistem anlam üretmenin de anlamını üretir. Kendisi için hem o şey hem de kendi olur. Onun anlam üretmesindeki ötekine referans kendisine de döner. Bu reflexif şema onun aynıyetinin ötekiliğini gösterir. Dolayısıyla sistem ve çevre farkı, sistem tarafından üretilen fark ve sistem içinde gözlemlenen fark olarak iki kez ortaya çıkar. Luhmann’a ait öteki-referanslı (gönderimli) olmayı kendine referanslı (öz-gönderimli) olmaya eşitleyen yaklaşım, Hegelci her bilinç öz bilinçtir yaklaşımına paraleldir. Dışsal bir nesnenin bilincinde olma yetkinliğim, şeyin kendisinden ayrık olmuş olacağı öznenin kendisini fark etmesini gerektirir. Bir sistem kendisini çevresinden ayırarak kendisini ve çevresini kurar. Anlam üretmek gerçekliği üretmektir. Dünyanın anlamı ya da özü sistemlerin varlığını öncelemez. Dünya sürprizler için ölçüye alınamaz bir potansiyeldir. Sürekli olumsallıktır. Sistemin bilişsel unsurları olarak, anlam üretimi-gözlem- bilgi üretimi aynı fenomene işaret ederler. Gözlemlemek biliş üretmektir, biliş üretmek gerçekliği üretmektir. Bunu fizik de kanıtlamaktadır, fiziksel gerçeklikleri yeni gözlem araçlarıyla gözlemlemek yeni gerçeklikler üretmektir. Luhmann gözlemciyi gerçekliğin entegral bir parçası olarak sisteme dâhil etmektedir. Gözlemlemek ediminde; gözlemleneni ve gözlemlenmeyenden ayırdığım gibi, gözlemleneni gözlemciden de ayırırım. Sürekli gözlem işlemleri ile bir sistem hem gözlemlediğini oluşturur hem de kendisini bir gözlem sistemi olarak oluşturur. Renk gözlemleyen bir sistem kendi renk spektrumunu kurar, kendi renk ayrımlarını kurar ve böylece kendi renk dünyasını kurar. Ayrıca gözlemleyici sistem; renkleri gözlemleyerek, kurduğu ayrımlar temelinde renkleri gözlemleyerek kendi işlemsel autopoiesisini de sürdürür. Dünyaya ilişkin biliş sadece gözlemleneni oluşturmaz, gözlemciyi de oluşturur. Dolayısıyla tek gerçeklik yoktur, tek bir varlık diyarı yoktur, bilişle yaratılan gerçeklikler çoğulluğu vardır. Anlam üretimi olarak gerçekliğin üretilmesi, gözlemci olarak autopoietik sistemin kendini çevresinden ayırmakla kendisini ürettiği işlemsel kapanmanın sonucudur. Bu nedenle gözlemci, yaratılan gerçeklik üzerinde kendi gözleminin de bir faktör olduğunu hesaba katarak gözlemlemelidir. Bu şekilde gözlemin dikkati gözlem nesnesinden bizatihi gözlemin üzerine değişir; yani bu değişme gerçekliğin gözlemlenmesinden gerçekliğin gözlemlenmesinin gözlemlenmesine doğrudur. Bu birinci düzey sibernetikten ikinci düzey sibernetiğe geçiştir. İkinci düzey hiçbir şekilde birinci düzeyden daha iyi ya da kötü değildir; ikinci düzey gözlem, verilerin, özlerin ve içeriklerin ontolojik kesinliğinin kaybıyla gelen karmaşıklığa bir cevap üretmekten ibarettir. Birinci düzey gözlemin şeylerin olgusallığını tespit etmesi ve ikinci düzey gözlemde gözlemcinin gerçekliği inşa etmesi arasında bir görünüş hakikat ilişkisi yoktur; ikinci tür gözlem daha hakiki bir gözlem değildir. Zira ikinci düzey gözlem birinci düzey gözlemin birinci düzey türünde gözlemlenmesidir. Doğruluk ve hakikatlilik bu bakımdan birinci düzey gözlemler arasındaki bir rekabetin argümanıdır; ikinci düzey gözlemse doğruluk yarışının rekabet halindeki birinci düzey gözlemlerin etkisi olduğunu gösterir . Luhmann her gözlemi bir perspektivizmle tanımlamaya geldiği için, her gözlemin bir kör noktası vardır. Gözlemci gözlemlenen ayrımı yapılarak gözlemci sistem ve çevre ayrımı yapılarak sistem autopoietik faaliyetini sürdürüyorsa, yani bu ayırıcı gözlemle sistem kendi olmayan bir şeyleri gözlemlediği bilincine varmak zorunda ise, gözlemci, gözlemci ve gözlemlenen ayrımının bir unsuru olarak kendisini bir kez daha gözlemlenen yerine koyarak yansıtamaz. Bir kere kendimi gözlemci olarak aldıktan sonra kendimi bir görünmezliğe göndermeliyim. Bir nevi transandantal egonun her bilişinde kendini bir şey olarak almak zorunda olmasının kendisini ikinci kez yansıtmasına engel olması ve böylece de kendi ilksel ilkelerine dair bir vukûfiyeti sağlamaktan eksik kalması gibi. Gözlemlerini gözlemlemek türündeki ikinci düzey gözlem, fonksiyonların işlemlerini sürdürmede tâkip ettikleri tarzdır. Fonksiyonların özerkliği, Hegel’in özerk bireyinin tarzını tâkip eder. Politikanın odağı kendi gözlemleriyle gerçekliği tanımak gibi birinci düzeyde bir gözlemden çok, kendi gözlemlerini gözlemlemektir, dolayısıyla kamuoyu ve medya politikanın ikinci düzey gözleminin odağındadır. Ya da bilim ikinci düzey gözlem temelinde işler, yani akademik yayınlar aracılığıyla kendi gözlemini gözlemler. Gerçekten bir akademik yayının birinci düzey bir gözlemle ortaya çıkması kabul görmez, araştırmacıdan beklenen, diğerlerinin gözlemlediğini gözlemlediğini göstermesidir. Yahut sanatta uzun zamandır temsile dayanan birinci düzey gözlemin kaybolarak sanatçının diğer gözlemleri gözlemler hale gelmesinden söz edilebilir. Yine hukukta artık, doğal hukukun şeyleri otantik kendiliğinde kavramak tarzındaki gözlem iddiaları çoktan boşa düşürülmüştür, yorum, içtihat ya da öngörüler; gözlemlerin gözlemlenmesidir, yani metinlerden metinlerin üretilmesidir. Artık hukukî iletişim, davaları davanın doğasıyla yargılıyor olarak göz önüne getirilemez, hukukî iletişim olguların yasal olarak nasıl gözlemlendiğini gözlemleyerek kararlarını oluşturmaktadır. Aile üretme iletişiminde kullanılan aşk vasıtası her bir üyenin diğerleri tarafından nasıl gözlemleneceğini göz önünde bulunduran bir duruma yol açar. Luhmann’a göre insanlar artık tekil ve bileşik bir kendilikle değil, bedensel, rûhî ve iletişimsel işlemlerin ve performansların karmaşık bir toplamasıyla nitelenebilir. İnsan özsel bir şekilde tanımlanamaz. Bedensel olanın iletişime katılmasına, onu mental olarak işleyen zihin yardımcı olur. Bireysel kimlik edinme süreci, dil ve anlam ortamını paylaşan zihin ve toplum sistemlerinin müşterek evrimiyle ortaya çıkar. Bu şekilde, bireysel kimliğin hem bilinçte hem de iletişimde yeri vardır. Bireysel kimlikte, hem rûhî sistemin inşası hem de sosyal sisteme dâhil olma bulunur. Rûhî ya da zihinsel sistemler, kendilerini sadece autopoietik olarak geliştirebilecekleri için kendilerine ilişkin bilinçlerini sadece öz-toplumsallaşma ile başarabilirler, yani zihnin toplumsallaşması toplum sisteminin dışarıdan ona bir müdahalesiyle değil, onun autopoietik işleyişinin sonucudur, o bu kapsamda sadece toplumla tahriş edilebilir. Bu nedenle bireysel zihinsel işlemlerin autopoietik bağımsızlığı (işlemsel kapanması) onların toplumsal bir tahrik(ş) olarak belirli bir kültürel tedarikle dolayımlanmaları nedeniyle ihlal edilmiş olmaz. Kendimizi bireyler olarak zihinsel kavrayışımızda, ruhun sosyal çevresi tarafından elverişli kılınmış bir birey semantiği içerilir. Aklın öz toplumsallaşması ve böylece iletişimin kendi kendisine doğru şekilde hitap etmeyi başarabilmesi için, sosyal sistemlerce bireye ait bir semantik sunulmuş olmalıdır. Zihin sisteminin autopoietik işlemi olarak öztoplumsallaşmayı sürdürmesine elverişli kültürel tedarik, toplum sistemi ve zihin sisteminin oluşturduğu yapısal çiftin toplum sistemi tarafında içerimleme işlemiyle temin edilir. İçerimleme bu bakımdan sosyal sistemlerin kişileri tanıyabildiği tarzın adıdır. İçerimleme yoluyla sosyal sistemler kişilere bir sosyal konum atar, bir beklenti ve korkular çerçevesi sunar. Bireyler bu çerçeve içinde kendilerini evlerinde hissederler. Bununla birlikte, içerimlemeyi zihinsel temelde gerçekleşen öztoplumsallaşma ile bağlayan bireyselliğe ait sosyal semantik zamanla dönüşür ve değişir. Sosyal sistemler teorisi perspektifinden bireyselliği tanımlamak, bireyselliğe ait semantik değişimleri analiz etmektir. Dolayısıyla bireyi incelemek, tarihsel ve olumsal semantik yapıntıları incelemektir. Çünkü bireye ait tarihsel adlar (insan, ruh, özne, birey…) iletişimdeki etkinliklerinden daha fazlasını ifade etmezler. Luhmann’ın merkezîleştirdiği sorulardan biri de tabakalaşmış farklılaşmadan işlevsel farklılaşmaya geçişte zihin-iletişim (ruh-toplum) yapısal çiftindeki değişmelerdir. Açıktır ki, tabakalaşmış sosyal farklılaşmada sosyal konum aynı zamanda bireyselliğin üretim merkezidir, bireysel kimlik dolayımsız bir şekilde bu konumla sağlanır. Bu toplumda birey, tikelliği ve özgünlüğü ile değil; doğum, mertebe ve aileye sahip olmakla tanımlanabilen spesifik parçalanamaz ve değişmez kimliklerle tanımlanır. Bu nedenle Luhmann’a göre tabakalaşmış farklılaşmalı toplumda birey, doğrudan içerimlemeyle birey olmuştur. Buna mukabil, işlevsel farklılaşmalı toplumda içerimleme bir ölçüde paradoksaldır, bu toplumda sosyal içerme bir dışlama yoluyla temin edilir. Her sosyal içerme etkinliğinde dışlanan, transandantal öznenin dünya dışı konumudur. Bu bakımdan bireysellik artık bir bölünemezlik değil, bir yegâneliktir. Özne olarak beliren bu yeni birey, kendisini her hangi bir fonksiyonda (işlev) evinde hissedemez. İşlevsel farklılaşmalı toplumda bireyselliğe ilişkin bu yeni semantiğe Alman İdealizmi katkı sağlamıştır. O zamandan bu yana bireyi bütünün parçası ya da toplumun parçası olarak anlamak imkânsızlaşmıştır. Birey kendisini ne kılarsa kılsın ve toplum da buna nasıl katkıda bulunursa bulunsun, özne toplumun dışında kendi görüş noktasına sahiptir. Birey bütün fonksiyonlara dışsaldır, katılamaz. Bu özgül dışlama, öznenin içerilmesidir. Toplumun dışında kendilerini özne olarak oluşturan bireyler, topluma seçmen, hasta, okuyucu vd. olarak girerler. Birey kimliğini; özne olarak sosyal rollerin dışında kazanırken, toplum tarafından sağlanan çoklu fonksiyonlar yeni bir dizi kısmî içermeye izin verir. Beni diğerlerinden ayıran karakteristikler daima toplumsal olarak elverişli kılınmış olmalıdır. Dolayısıyla bugün bir sosyal fail olmak, birçok fonksiyonlarda kariyer sahibi olmaktır. Başarılı kariyer kadar başarısız kariyer de bir kimlik sağlar. Bu kariyerler topluma içerilmemizi sağlar. Bununla birlikte favelalarda yaşayanların başarısız bir kariyere dahi erişimleri yoktur. Düşük gelirli değillerdir, mezun olmama şansları dahi yoktur. Modern birey işlevsel farklılaşmaya uygun olarak geliştirdiği kariyer kimliklerinin tepesinde evrensel öznelliğini sürdürür. Sosyal sistemler teorisi, insanlık tarihinin ya da toplumun aşkın bir ilkesi olduğunu farz etmez, toplumu tek merkezli olarak değil, bilakis çok merkezli olarak tahayyül eder. Toplumun fethedilerek sayesinde dönüştürülebileceği bir merkezi olmadığı için, sosyal sistemler teorisi epistemolojik bir karamsarlığa varır ve dolayısıyla politik aktivizmin toplumu iyileştirme olanakları konusunda ümitsizdir. Luhmann Ekolojik İletişim kitabında toplumu iyileştirmeye yönelik aktivizmi Almanya’daki Yeşiller Partisi üzerinden ele almıştır. Bu angaje politik hareketler, insanlar sanki doğru davranmaya başladıklarında her şey yoluna girecekmiş gibi bir yanılgıya düşmekle, bir sisteme hitap ettiklerinin farkında değillerdir. Topluma doğru bu tür çağrılar, toplumun autopoietik bir sistem olduğunu ıskalamaktadır. Kuşkusuz sistemler teorisi çevresel problemler konusundaki itirazların temelsiz olduğunu söylemiyordur. Fakat bu problemlere ilişkin gözlemlerin bir sistem olarak topluma ait olduğunu hatırlatıyordur. Ekolojik işlev sistemine (fonksiyon), hukuk, eğitim, politika işlevleriyle doğrudan müdahalede bulunulamaz. Diğer fonksiyonlar sadece ekoloji fonksiyonunu tahriş(k) edebilir ve ekoloji fonksiyonu bu tahriklerle yankılanır. Fakat bu yankılar onun autopoietik işlemleridir. Ekolojik problemler bir tahriş üretmiş ve bunun politikada oluşturduğu yankı ile Yeşiller Partisi kurulmuştur. Ancak bu öncelikle Almanya’nın politik manzarasında bir değişim yaratmıştır, fakat politika ayrık bir autopoietik sistem olan ekoloji işlevi (fonksiyon) üzerinden doğrudan müdahalede bulunamayacağı için bu politik işlem çevresel bir değişme yaratmamıştır, bu parti iktidarda da bulunmuş olmasına rağmen nükleer enerji üretimi durmamıştır. Diğer taraftan politik olarak Yeşiller Partisi bir başarıdır. Bir politik etkinlik olan Yeşiller Partisi politika işlevi içinde yer almasına rağmen ekolojik etkinlikte bulunabileceğini düşünmüş olmasına rağmen, onun etkinliği politika işlevinin işlemsel kapanmasının sınırlarının içinde kalmıştır. Politika işlevindeki etkinlikler ekoloji işlevi üzerinde doğrudan tesirler üretememiş, sadece tahriklerde bulunabilmiştir. Luhmann için kuşatıcı, genel ve her şey dâhil bir sosyal değişim mümkün değildir. Ona göre Kuzey Amerika aktivizmi işlevsel farklılaşmayı Avrupa’dan daha iyi anlamış görünür. Bu bakımdan azınlık hakları, eşcinsellerin hak arayışları işlevsel farklılaşmayı gözeten hareketlerdir. Bu tür talepler işlev sistemlerine kolayca tercüme edilebilir. Afro-Amerikalıların üniversiteye erişimini arttırmak, sınıf farklarını kaldırmaktan daha kolaydır. Afro-Amerikalıların üniversiteye erişimini arttırmak yine eğitim fonksiyonu içindeki işlemlerle kolayca başarılabilir, fakat eğitim müfredatına ekoloji dersi koymak ekoloji fonksiyonu içinde doğrudan bir tesir oluşturmayacaktır. Yani işlevsel farklılaşmayı gözeten hareketler, devrimci değil, muhafazakâr hareketlerdir, işlevsel farklılaşmayı istikrarlılaştıran ve sonsuzlaştıran hareketlerdir. Sosyal sistemler teorisi de bilim fonksiyonunda işler ve toplumu tahriş(k) eder. Fakat toplumun bununla nasıl yankılanacağı toplumun autopoietik işlemi olacaktır. KudÄ±mkar Kudımkar (), Rusya'nın Perm Krayı'na bağlı Komi-Permyak Okrugu'nun merkezi olan şehirdir. Şehir, İnva Nehri'nin kıyısında yer almaktadır. Yüzölçümü 25.3 km² olan şehrin nüfusu 2010 yılı itibarı ile 28,967'dir. Aginskoye Aginskoye (; "Aga hurin"), Rusya'nın Zabaykalski Krayı'na bağlı Agin-Buryatya Okrugu'nun merkezi olan bir kent tipi yerleşimdir. Aga Nehri vadisinde yer almaktadır. Yüzölçümü 65 km² olan yerleşimin nüfusu 2010 yılı itibarı ile 15,596'dır. 1996-97 TÃ¼rkiye Bayanlar Futbol Ligi 1996-97 Türkiye Bayanlar Futbol Ligi, Türkiye Bayanlar Futbol Ligi'nin dördüncü sezonu. Dinarsusporun üst üste dördüncü kez şampiyon olmasıyla tamamlanan sezonun ikincisi İstanbul Sitespor olmuştur. Dinarsuspor, aynı zamanda sezonun fair-play ödülünü alan takım olmuş, Gürtaşsporlu Necla Akdoğan da futbolcu bazında aynı ödüle layık görülmüştür. 1997-98 TÃ¼rkiye Bayanlar Futbol Ligi 1997-98 Türkiye Bayanlar Futbol Ligi, Türkiye Bayanlar Futbol Ligi'nin beşinci sezonu. 19 takımın mücadele ettiği sezon Marshall Boyaspor'un ilk kez şampiyon olmasıyla tamamlanmıştır. Young Sheldon Young Sheldon, 25 Eylül 2017'den beri CBS'de yayınlanan bir Amerikan televizyon dizisi. The Big Bang Theory'nin "spin-off" dizisi olarak planlanmıştır. . 2018'in Ocak ayında dizi ikinci sezon onayı almıştır. Dizinin ikinci sezonu, 24 Eylül 2018 günü yayınladığı CBS kanalında başlamıştır. 22 Şubat 2019 günü, dizinin üçüncü ve dördüncü sezon onaylarını aldığı açıklanmıştır. Dizinin üçüncü sezonu, 26 Eylül 2019 günü başlamıştır. Dizi Türkiye'de 27 Ekim 2017 tarihinden bu yana beIN Series Comedy HD kanalında yayınlanmaktadır. İlk sezonu 1989 yılında geçen dizide 9 yaşındaki Sheldon Cooper'ın ailesinde ve çevresinde yaşanan olaylar anlatılır. Dizi, Teksas'ın doğusunda bulunan hayali Medford kasabasında geçmektedir. Henüz 9 yaşında olduğu halde liseye başlayan Sheldon'ın aşırı derecede yüksek olan zekasının kendisine ve ailesine olan etkileri, dizinin başlıca konusudur. Dizide geçen konular her bölümde Sheldon'ın büyüklüğü tarafından dış ses ile izleyicilere aktarılır. Dizinin ikinci sezonunun bir kısmı 1989, bir kısmı ise 1990 yılında geçmektedir. Sheldon Cooper (Iain Armitage): İleri derecede zekidir. Ailesi ile birlikte Doğu Teksas'ın Medford kasabasında yaşayan Sheldon, oturduğu kasabanın lisesinde okumaktadır. Üstün zekasına rağmen sosyalleşmede oldukça zorlanan Sheldon, zaman zaman çevresi tarafından anlaşılmaz. Özellikle teorik fizikle ilgilenen Sheldon'ın hayali bir gün büyük bir bilim adamı olmaktır. Diziyi kendisinin büyüklüğü (Jim Parsons) dış ses olarak anlatmaktadır. Dizinin ilk sezonunda 9 yaşındayken, ikinci sezonunda 10 yaşındadır. Mary Cooper (Zoe Perry): Sheldon'ın annesi. Yaklaşık 35-40 yaşlarındadır. Oldukça anaç bir kişiliğe sahip olan Mary, Cooper ailesinde Sheldon'ı en çok anlamaya çalışan ve ona en çok ilgi gösteren kişidir, ancak bazen onunla anlaşmakta zorlanmaktadır. Genellikle sevecen bir karaktere sahip olsa da zaman zaman inatçı ve dikkafalı olabilmektedir. Özellikle Sheldon'a karşı çok korumacı bir annedir. Koyu bir Hristiyandır ve bu yönü Sheldon ile anlaşmazlığa neden olur. Dizinin başında ev hanımı olan Mary, daha sonraları kilisede muhasebeci olarak çalışmaya başlamıştır. George Cooper Sr. (Lance Barber): Sheldon'ın babası. Yaklaşık 40-45 yaşlarındadır. Medford Lisesi'nde futbol koçu olarak çalışmaktadır. Çoğu zaman Sheldon ile anlaşmakta zorlansa da onunla ilgilenmeye çalışmaktadır. İri bir yapıya sahiptir. Nüktedan kişiliği, zaman zaman anlaşamadığı kaynanası ile ortak yönüdür. Olaylar karşısında zaman zaman soğukkanlı davranması bazen ilgisizmiş gibi gözükmesine neden olsa da çocuklarına karşı iyi bir babadır. George "Georgie" Cooper Jr. (Montana Jordan): Sheldon'ın ağabeyi. Sheldon'dan pek hazzetmez, zaman zaman onunla alay eder. Kendisinden küçük kardeşi Sheldon ile lisede aynı sınıfta olması Georgie'yi epey rahatsız etmektedir. Okulun futbol takımında oynayan Georgie, çok da zeki değildir. Bu yönü anneannesi ve kardeşi tarafından zaman zaman alay konusu olur. Dizinin ilk sezonunda 14, ikinci sezonunda ise 15 yaşındadır. Para ve satış ile konulara oldukça meraklıdır, bu yüzden zaman zaman yarı zamanlı olarak çalışmaktadır. Melissa "Missy" Cooper (Raegan Revord): Sheldon'ın ikiz kız kardeşi. Sheldon ile ağabeyi kadar olmasa da zaman zaman alay eder. Sheldon kadar zeki değildir, ancak pratik zekaya sahiptir. Özellikle sosyal konularda oldukça beceriklidir. Oldukça sivri dillidir. Çizgi film izlemeyi çok sever. Dizinin ilk sezonunda 9, ikinci sezonunda 10 yaşındadır. Dizinin üçüncü sezonunda yaşadıkları kasabanın beyzbol takımında oynamaktadır. Constance "Connie" Tucker (Annie Potts): Sheldon'ın anneannesi. Yaklaşık 60-65 yaşlarındadır. "Meemaw" lakabıyla bilinir ve torunları tarafından öyle çağrılır. Kocasını birkaç yıl önce kaybetmiştir. Cooper ailesiyle aynı sokakta, hemen karşılarındaki evde oturmaktadır. Sheldon'ı diğer torunlarından bariz bir şekilde kayırır. Kızı kadar koyu bir dindar değildir ve huy olarak da pek benzemezler, ancak çocukları arasından bir tek Mary ile konuşmaktadır. Oldukça sosyal, flörtöz ve nüktedan bir kişiliği vardır. Kumar, bovling ve bahis oyunları oynamaktan hoşlanır. Billy Sparks (Wyatt McClure): Cooper ailesinin yan komşularının oğlu. Çok zeki değildir. Sheldon ile aynı yaşlardadır. Herschel Sparks (Billy Gardell): Billy'nin babası. Bahçesindeki kümesinde tavuk yetiştirmekte, aynı zamanda da otomobil tamirciliği yapmaktadır. Brenda Sparks (Melissa Peterman): Billy'nin annesi. Kasabanın bovling salonunda çalışmaktadır. Mary ile pek geçinemezler. Tam Nguyen (Ryan Phuong): Sheldon'ın gittiği lisede edindiği, en iyi arkadaşı. Vietnam'dan Amerika'ya göç eden bir ailenin oğludur. Bazı konularda Sheldon'ı anlamakta zorlansa da onunla iyi geçinir. Papaz Jeff Difford (Matt Hobby): Cooper ailesinin gittiği kilisenin papazı. Sheldon tarafından çok sevilmez. Victoria MacElroy (Valerie Mahaffey): Sheldon'ın gittiği lisede sınıf öğretmeni. Müdür Tom Petersen (Rex Linn): Medford Lisesi'nin müdürü. Evelyn Ingram (Danielle Pinnock): Medford Lisesi'nde matematik öğretmeni. Hubert Givens (Brian Stepanek): Medford Lisesi'nde fen bilimleri öğretmeni. Roy Wilkins (Doc Farrow): Medford Lisesi futbol takımının yardımcı koçudur. Aynı zamanda beden eğitimi öğretmenidir. Sheryl Hutchins (Sarah Baker): Medford Lisesi'nin kütüphanecisi. Dr. John Sturgis (Wallace Shawn): Doğu Teksas Teknik Üniversitesi'nde fizik profesörü ve Sheldon'ın mektup arkadaşıdır. Dizinin birinci sezon sonu itibarıyla Sheldon'ın anneannesi ile ilişki yaşamaktadır. Ira Rosenbloom (Richard Kind): Mobilyacıdır. Bir dönem Sheldon'ın anneannesinin erkek arkadaşı olmuştur, ancak daha sonra terk edilmiştir. Paige (Mckenna Grace): 10 yaşında, üstün zekalı bir kızdır. Dr. Sturgis'in üniversitede verdiği derslere katılmaktadır. Yine bu derslerde Sheldon ile tanışmıştır. Sevecen ve neşeli bir kızdır. Missy ile çok iyi anlaşmaktadır. Fakat Sheldon, onu bilmediği bazı şeyleri bildiği için oldukça kıskanır. Dizide Jason Alexander, Elon Musk, Bob Newhart, Jason Kravits, Ray Liotta, Frances Conroy, Ed Begley Jr. gibi isimler de konuk oyuncu olarak yer almışlardır. 1998-99 TÃ¼rkiye Bayanlar Futbol Ligi 1998-99 Türkiye Bayanlar Futbol Ligi, Türkiye'deki kadın futbolunun en üst seviye ligi olan Türkiye Bayanlar Futbol Ligi'nin (günümüzdeki adıyla Kadınlar 1. Ligi) 6. sezonudur. Sezon sonunda Marshall Boyaspor, lig tarihindeki ikinci şampiyonluğunu elde etti. Derin inelastik saçılma Derin inelastik saçılma, elektron, müon ve nötrino kullanarak hadronların (özellikle proton ve nötron gibi baryonların) iç yapılarının incelenmesi işlemidir. 1968'de, SLAC Ulusal Hızlandırıcı Laboratuvarı'nda yapılan derin inelastik saçılma deneyleri sayesinde, daha önceleri teorik olarak varlığı tahmin edilen kuarkların varlığına dair ilk somut veriler elde edilmiştir. Ford County, Illinois Ford ilçesi veya Ford County, Amerika Birleşik Devletleri'nin Illinois eyaletinde yer alan bir ilçedir. İlçenin nüfusu 2010 sayımına göre 14,081'dir. İlçenin merkezi Paxton şehridir. Menard County, Illinois Menard ilçesi veya Menard County, Amerika Birleşik Devletleri'nin Illinois eyaletinde yer alan bir ilçedir. İlçenin nüfusu 2010 sayımına göre 12,705'tir. İlçenin merkezi Petersburg şehridir. Marshall County, Illinois Marshall ilçesi veya Marshall County, Amerika Birleşik Devletleri'nin Illinois eyaletinde yer alan bir ilçedir. İlçenin nüfusu 2010 sayımına göre 12,640'dır. İlçenin merkezi Lacon şehridir. YÃ¼k (fizik) Yük, fizikte; elektromanyetizmadaki elektrik yükü veya kuantum renk dinamiğindeki renk yükü gibi çeşitli nicelikleri ifade edebilir. Yükler, genel olarak "Q" harfiyle gösterilmektedir. Gunnison Gunnison ilçesi veya Gunnison County, Amerika Birleşik Devletleri'nin Colorado eyaletinde yer alan bir ilçedir. İlçenin nüfusu 2010 sayımına göre 15,324'tür. İlçenin merkezi Gunnison şehridir. Bu ilçe adını John W. Gunnison'dan almıştır. Crawford, Indiana Crawford ilçesi veya Crawford County, Amerika Birleşik Devletleri'nin Indiana eyaletinde yer alan bir ilçedir. İlçenin nüfusu 2010 yılı itibarıyla 10,713'tür. İlçenin merkezi English şehridir. Addison County Addison ilçesi veya Addison County, Amerika Birleşik Devletleri'nin Vermont eyaletinde yer alan bir ilçedir. İlçenin nüfusu 2010 sayımına göre 36,821'dir. İlçenin merkezi Middlebury şehridir. KaraÃ§ayevsk Karaçayevsk (), Rusya'nın Karaçay-Çerkes Cumhuriyeti'nde bulunan bir şehirdir. Şehir, Kafkas Dağları'nın eteğinde Kuban Nehri'nin kıyısında yer almaktadır. Şehir, aynı zamanda Karaçayevsk rayonunun merkezidir. Yüzölçümü 22.46 km² olan şehrin nüfusu 2010 yılı itibarı ile 21,483'tür. Houston, Tennessee Hosuton ilçesi veya Houston County , Amerika Birleşik Devletleri'nin Tennessee eyaletinde yer alan bir ilçedir. İlçenin nüfusu 2010 sayımına göre 8,426'dır. İlçenin merkezi Erin şehridir. Bu ilçe 1871 yılında kurulmuş ve adını Sam Houston'dan almıştır. Stewart Stewart ilçesi veya Stewart County, Amerika Birleşik Devletleri'nin Tennessee eyaletinde yer alan bir ilçedir. İlçenin nüfusu 2010 sayımına göre 13,324'tür. İlçenin merkezi Dover şehridir. Trigg Tirgg ilçesi veya Trigg County, Amerika Birleşik Devletleri'nin Kentucky eyaletinde yer alan bir ilçedir. İlçenin nüfusu 2010 sayımına göre 14,339'dur. İlçenin merkezi Cadiz şehridir. Caldwell, Kentucky Caldwell ilçesi veya Caldwell County, Amerika Birleşik Devletleri'nin Kentucky eyaletinde yer alan bir ilçedir. İlçenin nüfusu 2010 sayımına göre 12,984'tür. İlçenin merkezi Princeton şehridir. Pendleton Pendleton ilçesi veya Pendleton County, Amerika Birleşik Devletleri'nin Kentucky eyaletinde yer alan bir ilçedir. İlçenin nüfusu 2010 sayımına göre 14,877'dir. İlçenin merkezi Falmouth şehridir. Bu ilçe 13 Aralık 1798 tarihinde kurulmuştur. Poligon, KarabaÄŸlar Poligon, İzmir'in Karabağlar ilçesine bağlı bir mahalledir. Poligon metro istasyonuna adını vermektedir. Fleming, Kentucky Fleming ilçesi veya Fleming County, Amerika Birleşik Devletleri'nin Kentucky eyaletinde yer alan bir ilçedir. İlçenin nüfusu 2010 sayımına göre 14,348'dir. İlçenin merkezi Flemingsburg şehridir. Estill County Estil ilçesi veya Estill County, Amerika Birleşik Devletleri'nin Kentucky eyaletinde yer alan bir ilçedir. İlçenin nüfusu 2010 sayımına göre 14,672'dir. İlçenin merkezi Irvine şehridir. Breathitt Breathitt ilçesi veya Breathitt County, Amerika Birleşik Devletleri'nin Kentucky eyaletinde yer alan bir ilçedir. İlçenin nüfusu 2010 sayımına göre 13,878'dir. İlçenin merkezi Jackson şehridir. KÃ¶rpeli LaRue LaRue ilçesi veya LaRue County, Amerika Birleşik Devletleri'nin Kentucky eyaletinde yer alan bir ilçedir. İlçenin nüfusu 2010 sayımına göre 14,193'tür. İlçenin merkezi Hodgenville şehridir. Zey, Tataristan Zey ( "Zainsk"; "Zäy"), Rusya'nın Tataristan Cumhuriyeti'ne bağlı Zey rayonunun merkezi olan şehirdir. Şehir, Stepnoy Zay Nehri'nin kıyısında yer almaktadır. Yüzölçümü 25 km² olan şehrin nüfusu 2010 yılı itibarı ile 41,803'tür. Yanaul Yanaul (; "Yañawıl"), Rusya'nın Başkurdistan Cumhuriyeti'ne bağlı Yanaul rayonunun merkezi olan şehirdir. Şehir, Yanaulka Nehri'nin kıyısında yer almaktadır. Yüzölçümü 26 km² olan şehrin nüfusu 2010 yılı itibarı ile 26,924'tür. 2010 Rusya nüfus sayımına göre etnik yapı: Başkurtlar % 39.4, Tatarlar % 29.9, Ruslar % 16.5. Mejgorye Mejgorye (), Rusya'nın Başkurdistan Cumhuriyeti'nde bulunan bir kapalı şehirdir. Şehir, güney Ural Dağları'nda Yamantau yakınlarında yer almaktadır. Şehrin nüfusu 2010 yılı itibarı ile 17,352'dir. Rusya Stratejik Füze Kuvvetleri tarafından yönetiliyor. Mejgorye kapalı şehri Beloret ili içerisinde bulunan bir anklavdir. Aquafina Aquafina, PepsiCo tarafından üretilen, saflaştırılmamış ve aromalı sudan oluşan şişelenmiş su ürünlerinin markasıdır. Aquafina markası, dudak kremi ve kırışıklık kremi de dahil olmak üzere çoklu cilt bakım ürünlerinde kullanılmak üzere lisanslıdır. 1994 yılında Wichita, Kansas'ta tanıtıltı, daha sonra ise Amerika Birleşik Devletleri, İspanya, Kanada, Lübnan, Türkiye, Körfez Arap Ülkeleri İşbirliği Konseyi, İran, Mısır, Vietnam, Pakistan ve Hindistan'da satılmaya başlandı. Şirketin rakipleri The Coca-Cola Company'nin Dasani, BonAqua ve Dr Pepper Snapple Group'un Deja Blue markası oldu. 2009 itibarıyla, Aquafina Amerika Birleşik Devletleri'nde yurt içi şişelenmiş su satışlarının yüzde 13.4'ünü temsil ederek, perakende satışlarla ölçülen bir şişe su markası haline getirmiştir. Başlıca olarak Aqua (Endonezya), Aqua Minerale (Yunanistan), Dasani (ABD), Aqua Pura (Birleşik Krallık) ve Aquasource (Avustralya) gibi ürünlerle yarıştı. Aquafina 12 ABD sıvı onsu (0.35 l), 500 mililitre (17 ABD fl oz), 20 ABD sıvı onsu (0.59 l), 24 ABD sıvı onsu (0.71 l), 1 litre (34 ABD f oz), 1.5 litre (51 US fl oz) olarak dağıtılır. Şişelenmiş su endüstrisi, ek petrokimyasallar tüketen plastik ürün ambalajlarının üretimi ve dağıtımı için eleştiri almıştır. Ambalaj, üretim ve sevkiyatın çevresel etkilerini kısmen dengelemek amacıyla orijinal iterasyonundan çevrildi. Bu, öncelikli olarak ambalaj ağırlığı azaltımını içeriyordu. Aquafina şişelerinin ağırlığı, yaklaşık% 50, 10.9 gram (0.38 oz) 'a düşürülmüş, 2009 yılında ambalajın yeniden tasarlanmasıyla, üretim sürecinde 75 milyon pound plastik kullanımıyla sonuçlandı. Dürtüli Dürtüli ( "Dyurtyuli"; "Dürtöylö"), Rusya'nın Başkurdistan Cumhuriyeti'ne bağlı Dürtüli rayonunun merkezi olan şehirdir. Şehir, Ağizel Nehri'nin sağ kıyısında yer almaktadır. Şehrin nüfusu 2010 yılı itibarı ile 26,924'tür. Blagoveşçensk, Başkurdistan Blagoveşçensk (; "Blagoveşçen"), Rusya'nın Başkurdistan Cumhuriyeti'ne bağlı Blagoveşçensk rayonunun merkezi olan şehirdir. Şehir, Ağizel Nehri'nin kıyısında yer almaktadır. Yüzölçümü 65 km² olan şehrin nüfusu 2010 yılı itibarı ile 34,239'dur. Blagoveşçensk, 1756 yılında bakır eritme tesisine hizmet veren bir yerleşim olarak kurulmuş olup 194 yılında şehir statüsü almıştır. Börö Börö ( "Birsk"; ), Rusya'nın Başkurdistan Cumhuriyeti'ne bağlı Börö rayonunun merkezi olan şehirdir. Şehir, Ağizel Nehri'nin sağ kıyısında yer almaktadır. Yüzölçümü 77.31 km² olan şehrin nüfusu 2010 yılı itibarı ile 41,635'tir. Devleken Devleken ( "Davlekanovo"; "Däwläkän"), Rusya'nın Başkurdistan Cumhuriyeti'ne bağlı Devleken rayonunun merkezi olan şehirdir. Şehir, Dim Nehri'nin kıyısında yer almaktadır. Şehrin nüfusu 2010 yılı itibarı ile 24,073'tür. Emil Racoviță Emil Racoviță (; aynı zamanda Racovitza; 15 Kasım 1868 - 17 Kasım 1947), Rumen biolog, zoolog, mağara bilimci, Antarktik kaşifi ve dünyada arktik yaşam üzerine çalışmış ilk biyologdur. Grigore Antipa ile beraber Romanya'da doğa bilimlerinin en bilinen öncülerindendir. Racoviță Antarktik'e bilim araştırmaları seferlerine gitmiş ilk Rumen, ve yanı zamanda ve bu seferlere katılmış ilk nüfuzlu profesör, akademisyen ve araştırmacıdır. Gelecek vadeden bir genç bilim adamı olarak, Racoviță, Belgica gemisi ile Antarktika'ya yapılacak olan sefer için oluşturulmuş uluslararası takıma seçildi. Sefere Belçikalı bir memur ve aynı zamanda geminin sahibi olan Adrien de Gerlache liderlik etti. Bilimsel bilgi toplamak, aramaları ve deneyleri bağdaştırmak için gemi 22 kez demir attı. Racoviță Güney Kutup Dairesinin arka tarafından botanik ve zoolojik numune toplamış ilk araştırmacıdır. Aynı zamanda meteorolojik, okyanus hareketleri ve bölgesel magnetizma hakkında da veri toplandı ve birçok bilimsel çıkarım yapıldı. Seferin sonunda bilimsel çıkarımlar basıldı ve bu bir başarı olarak değerlendirildi. Yamantau Yamantau () ya da Yavuzdağı, Rusya'nın Başkurdistan Cumhuriyeti'nde bulunan bir dağdır. Dağ, 1,640 metre yüksekliği ile Güney Urallar'ın en yüksek dağıdır ve Güney Ural Doğa Rezervi'nin bir parçasıdır. Başkurt "Yamantau", "Yavuz dağı" olarak çevrilir. Yamantau, Amerika Birleşik Devletleri tarafından Rusya hükûmeti veya Rusya Silahlı Kuvvetleri'nin Cheyenne Dağı Kompleksi'nin muadili bir gizli nükleer sığınak kompleksine ev sahipliği yaptığı iddia edilmektedir. Gryfice Gryfice, Polonya'nın Batı Pomeranya Voyvodalığında yer alan bir kasabadır. Kasabanın nüfusu 2008 yılı itibarıyla 16,632'dir. Güney Ural Tabiatı Koruma Alanı Güney Ural Doğa Rezervi ( "Yujno-Uralski zapovednik") veya Yujno-Uralski, Rusya'da Güney Urallar'da bulunan bir korumalı tayga doğa koruma alanıdır. Başkurdistan'ın başkenti Ufa'nın yaklaşık 200 km güneybatısında yer almaktadır. Maşak, Zigalga, Nara Kumardak ve Yamantau olmak üzere bölgede çeşitli sıradağlar bulunmaktadır. Rezervin %90'ı Başkurdistan'ın Beloretsk rayonunda, geri kalanı ise Çelyabinsk Oblastı'nda yer almaktadır. Ormanlar rezervin %89'unu kapsamaktadır. 1200 metre yukarısında bulunan dağ tundra bölgesi çalı-yosun bitki topluluklarından biridir. Rezervin memelileri orman türleridir. Sığın ve siyah ayılar en yaygın türlerdir. Rezerv üzerinde bilim adamları tarafından 700 tür vasküler bitki, 50 farklı memeli türü, 132 yuva ile 168 kuş türü keşfedilmiştir. 1999-2000 TÃ¼rkiye Bayanlar Futbol Ligi 1990-2000 Türkiye Bayanlar Futbol Ligi, Türkiye'deki kadın futbolunun en üst seviye ligi olan Türkiye Bayanlar Futbol Ligi'nin (günümüzdeki adıyla Kadınlar 1. Ligi) 7. sezonudur. Sezon sonunda Marshall Boyaspor, lig tarihindeki üçüncü şampiyonluğunu elde etse de, Türkiye Futbol Federasyonu tarafından takımın şike yaptığı tespit edildi ve ligi 2. sırada tamamlayan Delta Mobilyaspor'un şampiyon olması kararlaştırıldı. Bu sonuçla Delta Mobilyaspor, lig tarihindeki tek şampiyonluğunu elde etti. 2018 Volvo Car Açık - Çiftler Bethanie Mattek-Sands ve Lucie Šafářová turnuvanın son şampiyonuydu, ancak Šafářová hastalığı nedeniyle turnuvaya katılamadı. Mattek-Sands, Andrea Sestini Hlaváčková ile birlikte oynadı, ancak çeyrek finalde Alla Kudryavtseva ve Katarina Srebotnik'e kaybetti. Kudryavtseva ve Srebotnik, finalde Andreja Klepač ve María José Martínez Sánchez ikilisini 6-3, 6-3'lük setlerle mağlup ederek turnuvayı şampiyon olarak tamamladı. 2018 Copa Colsanitas 2018 Copa Colsanitas (aynı zamanda sponsorluk nedenlerinden dolayı 2018 Claro Açık Colsanitas olarak da bilinir) açık toprak kortlarda oynanan bir kadın tenis turnuvasıdır. Copa Colsanitas'ın 21'incisi ve 2018 WTA Tour'un International kategorisinde yer alan turnuvaların bir parçasıdır. 9 - 15 Nisan 2018 tarihleri arasında Kolombiya Bogotá'daki Centro de Alto Rendimiento'da gerçekleştirilmiştir. Aşağıdaki oyuncular ana tabloya wild card aldı: Aşağıdaki oyuncular elemeleri geçerek turnuvaya katılmaya hak kazandı: Aşağıdaki çiftler, çiftler ana tablosuna wild card aldı: Zaozyorsk Zaozyorsk (), Rusya'nın Murmansk Oblastı'nda bulunan bir kapalı şehirdir. Yüzölçümü 513 km² olan şehrin nüfusu 2010 yılı itibarı ile 11,199'dur. Zaozyorsk, 1961 yılında Zaozyorni (Заозёрный) adıyla bir nükleer denizaltı filosu üssü olarak inşa edilmiş olup 1981 yılında şehir statüsü almıştır. Gaciyevo Gaciyevo (), Rusya'nın Murmansk Oblastı'na bağlı Aleksandrovsk kapalı idari bölge oluşumunda bulunan bir şehirdir. Şehrin nüfusu 2010 yılı itibarı ile 11,068'dir. Gaciyevo, başlangıçta Yagelnaya Guba (Я́гельная Губа́) adıyla bilinmekte olup günümüz adını 1999'da II. Dünya Savaşı denizaltı komutanı Muhammed Gacıyev'in onuruna almıştır. Radujni, Vladimir OblastÄ± Radujni (), Rusya'nın Vladimir Oblastı'nda bulunan bir kapalı şehirdir. Şehir, Pol, Buja ve Ujbol nehirlerinin kıyısında yer almaktadır. Yüzölçümü 113.2 km² olan şehrin nüfusu 2010 yılı itibarı ile 18,211'dir. Radujni, 1971 yılında savunma sanayi tasarım bürosu işçilerini barındırmak amacıyla kurulmuş olup 1991 yılında günümüz adını almıştır. CONCACAF Åžampiyonlar Ligi finalleri listesi CONCACAF Şampiyonlar Ligi, Kuzey ve Orta Amerika ile Karayipler Futbol Konfederasyonu (CONCACAF) tarafından düzenlenen ve yalnızca konfederasyon üyesi ülke takımlarının katılabildiği, kulüp bazında konfederasyonun düzenlediği en üst düzey futbol turnuvasıdır. Kulüpler, kendi liglerinde gösterdikleri performanslarına göre organizasyona katılmaya hak kazanmaktadır. CONCACAF Şampiyonlar Kupası adıyla 1962 yılında düzenlenmeye başlanan turnuvanın finalleri ilk 30 sezon boyunca, her iki finalistin stadyumunda birer maç olmak üzere iki ayaklı olarak oynandı. Turnuvanın ilk şampiyonluğunu, Meksika kulübü Guadalajara elde etti. 1964-1966 yılları arasında düzenlenmeyen organizasyon, 1967 yılıyla birlikte tekrar başladı. 1978'deki turnuvanın final turu çeşitli sebeplerden ötürü düzenlenemeyince, üç farklı şampiyon oldu. 1980 yılı ile birlikte tek maç üzerinden oynanmaya başlayan finallerde ilk şampiyonluğu Universidad Nacional kazandı. Sonuncusu 2019'da düzenlenen turnuvada ise şampiyon takım Monterrey oldu. CF América, yedi defa ile organizasyon tarihinde en çok şampiyon olan takımdır. 2011, 2012 ve 2013'te şampiyonluğa ulaşan Monterrey, üst üste üç sezon şampiyon olan tek takım konumundadır. Ülke bazında 34 şampiyonlukla Meksika takımları en başarılı takımlardır. Oynadığı beş finali de kaybeden Robinhood ise en çok final kaybeden takımdır. †Başka takımlarla birlikte kazanılan şampiyonluk †Başka takımlarla birlikte kazanılan şampiyonluk CuscatlÃ¡n Stadyumu Cuscatlán Stadyumu (), El Salvador'un başkenti San Salvador'da yer alan futbol stadyumudur. 53.400 kişi kapasiteli olup Orta Amerika'daki en yüksek kapasiteli stadyum konumundadır. Stadyum, Alianza ve Atlético Marte kulüplerinin yanı sıra El Salvador millî takımının da iç saha maçlarına ev sahipliği yapmaktadır. 24 Mart 1971'de başlanan stadyumun inşası, 19 Mart 1975'te tamamlandı. 24 Temmuz 1976'da, Borussia Dortmund'un El Salvador millî takımını 2-0 yendiği maç, stadyumda oynanan ilk maçtı. FC Pinar del RÃ­o Fútbol Club Pinar del Río, Campeonato Nacional de Fútbol de Cuba'da mücadele eden Pinar del Río merkezli Küba futbol kulübüdür. İç saha maçlarını 8.000 kişi kapasiteli Capitán San Luis Stadyumu'nda oynayan takımın teknik direktörlüğünü Carlos Torres yapmaktadır. Kulüp, 1978 yılında kuruldu. 1987, 1989, 1990, 1992, 1995, 2000 ve 2006 sezonlarında Campeonato Nacional de Fútbol de Cuba şampiyonluğu yaşadı. 1989 ve 1990 sezonlarında CONCACAF Şampiyonlar Ligi'nde final oynadı. SV Transvaal Sport Vereniging Transvaal, Topklasse'de mücadele eden Paramaribo merkezli Surinam futbol kulübüdür. İç saha maçlarını 7.100 kişi kapasiteli André Kamperveen Stadyumu'nda oynayan takımın teknik direktörlüğünü Raymond Mannen yapmaktadır. Kulüp, 15 Ocak 1921'de kurulmuştur. Faruk TaÅŸkale Faruk Taşkale (d. Nevşehir), Türk tezhip ve minyatür sanatçısı, Mimar Sinan Üniversitesi Güzel Sanatlar Fakültesi Geleneksel Türk Sanatları Bölümü ve Tezhip Anasanat Dalı başkanı. Faruk Taşkale Nevşehir’de doğdu. İstanbul Üniversitesi Edebiyat Fakültesi İngilizce Bölümü mezunudur. 1991 yılında Mimar Sinan Üniversitesi Güzel Sanatlar Fakültesi Geleneksel Türk Sanatları Bölümü’nde yüksek lisansını tamamlamış ve aynı bölümde profesör unvanını almıştır. 1980 – 1984 yılları arasında Topkapı Sarayı Tezhip Atölyesi’nde eğitim gören Taşkale, Fatma Rikkat Kunt’tan (1903-1986) da tezhip dersleri almıştır. Mimar Sinan Güzel Sanatlar Üniversitesi Geleneksel Türk Sanatları Bölümü Tezhip Anasanat Dalı’nda öğretim üyesi olarak çalışmaktadır. İngilizce bilmektedir. Heredia Heredia (), Kosta Rika'nın Heredia ilinde yer alan bir şehirdir. Bu şehir, başkent San José'nin 10 km kuzeyinde yer almaktadır. Şehrin nüfusu 2012 yılı itibarıyla 123,617'dir. San Juan de Tibás San Juan de Tibás, Kosta Rika'nın San José ilinde yer alan bir şehirdir. Şehrin nüfusu 2011 sayımına göre 21,744'tür. 1962 CONCACAF Şampiyonlar Kupası 1962 CONCACAF Şampiyonlar Kupası, CONCACAF Şampiyonlar Kupası'nın (günümüzdeki adıyla CONCACAF Şampiyonlar Ligi) 1. sezonudur. 8 takımın katılımıyla, 25 Mart 1962'de oynanmaya başlayan birinci tur maçlarıyla başladı. 29 Temmuz ve 21 Ağustos günlerindeki maçlarla iki ayaklı olarak gerçekleştirilen finalde, Guatemala ekibi Comunicaciones'i toplamda 6-0'lık skorla yenen Meksika takımı Guadalajara, turnuva tarihindeki ilk şampiyonluğunu elde etti. "Guadalajara, toplamda 5-0'lık skorla kazandı." "Comunicaciones, toplamda 2-1'lik skorla kazandı." "Alajuelense, toplamda 2-1'lik skorla kazandı." "Sithoc, toplamda 8-3'lük skorla kazandı." "Comunicaciones, toplamda 5-4'lük skorla kazandı." "Comunicaciones, toplamda 3-1'lik skorla kazandı." "Guadalajara, toplamda 6-0'lık skorla kazandı." Sabine, Teksas Sabine veya Sabine County, Amerika Birleşik Devletleri'nin Teksas eyaletinde yer alan bir idarî bölge, "county"dir. County'nin nüfusu 2010 sayımına göre 10,834, idarî merkezi de Hemphill şehridir. Jackson County, Arkansas Jackson ilçesi veya Jackson County, Amerika Birleşik Devletleri'nin Arkansas eyaletinde yer alan bir ilçedir. İlçenin nüfusu 2010 sayımına göre 17,997'dir. Madison, Arkansas Madison ilçesi veya Madison County, Amerika Birleşik Devletleri'nin Arkansas eyaletinde yer alan bir ilçedir. İlçenin nüfusu 2010 sayımına göre 15,717'dir. İlçenin merkezi Huntsville şehridir. Dasani Dasani, The Coca-Cola Company tarafından üretilen, saflaştırılmamış ve aromalı sudan oluşan şişelenmiş su ürünleri markasıdır. Aquafina'nın başarısından sonra (Coca-Cola'nın rakibi PepsiCo tarafından üretilir) 1999 yılında tanıtıltı. Dünya çapında satılan Coca-Cola şişelenmiş suyun birçok markasından biridir. Ürün musluk suyu, filtrelenmiş ve şişelenmiş formada satılıyor. Coca-Cola, yerel belediye su kaynaklarından musluk suyu kullanır, ters osmoz işlemini kullanarak filtreler ve magnezyum sülfat (Epsom tuzu), potasyum klorür ve sofra tuzu (sodyum klorür dahil) eser miktarda mineral ekler. Coca-Cola, Dasani suyunu% 30 bitki bazlı malzemelerden yapılan yeni ambalajlara dağıtacağını açıkladı. Diğer bitki bazlı ambalajların aksine, şişeler standart geri dönüşüm tesisleriyle uyumludur ve standart su şişelerine kıyasla karbon emisyonlarında% 25'e varan bir düşüşü temsil eder, ancak bu yine de musluk suyunun enerji kullanımının 2000 katını temsil eder. Dasani, Kanada’nın tüm eyaletlerinde, 2000’de Québec’in dışında, Amerika’dan bir yıl sonra lansman yapıldı. Marka, Nisan 2001'de kısa bir süre sonra Quebec'te kullanıma sunuldu. Kanada'daki Dasani suyunun ilk kaynağı Calgary, Alberta idi. İkinci bir şişeleme tesisi daha sonra Brampton, Ontario'da açıldı. Calgary ve Brampton tesisleri Coca-Cola'nın düz su (Dasani) ve şekerli su (meşrubat) ürünlerini üretmektedir. Şirketin idari ve pazarlama faaliyetleri Atlanta, Georgia şehrindedir. Dasani <35 ppm toplam çözünmüş mineral tuzuna sahiptir. 2005 yılının başında, Dasani'nin iki aromalı versiyonu tanıtıldı: Ahududu ile Limon. Çilekli Dasani o zamandan beri tanıtıldı. Aromalı içecekler sukraloz ile tatlandırılır. Dasani, 2003 ortalarında Brezilya piyasasına Kova adıyla tanıtıldı. Düzenli, limon ve mandalina lezzetleri de dahil olmak üzere 2005 yılında Şili pazarına sunuldu. 2005'in sonlarında Kolombiya'da üç düzenli lezzeti ile serbest bırakıldı. 2005 yılında Dasani, Arjantin pazarında şeftali, limon, narenciye ve düzenli tatlarla tanıtıldı. Aynı zamanda Meksika'da Ciel Dasani adı altında dört lezzet olarak piyasaya sürüldü. Ayrıca Peru, Ekvador, Paraguay, Uruguay ve Hondurasda da sunuldu. Roseau County Roseau ilçesi veya Roseau County, Amerika Birleşik Devletleri'nin Minnesota eyaletinde yer alan bir ilçedir. İlçenin nüfusu 2010 sayımına göre 15,629'dur. İlçenin merkezi Roseau şehridir. Extreme Rules (2018) Extreme Rules (2018), WWE tarafından düzenlenen onuncu Extreme Rules profesyonel güreş izle ve öde etkinliği. 15 Temmuz 2018 tarihinde Pittsburgh, Pensilvanya'daki PPG Paints Arena'da yapılması planlanmaktadır. Etkinlikte Raw ve SmackDown brand'lerinde bulunan güreşçiler yer almaktadır. Etkinlikte yer alan maçlar, Raw ve SmackDown brand'lerinde sonucu önceden WWE tarafından belirlenen maçlar ve senaryolarla oluşturulmaktadır. Senaryolar, WWE'nin haftalık programları olan "Monday Night Raw" ve "SmackDown Live"da yaşananlara göre şekillenmektedir. Money in the Bank'te AJ Styles, Son Kalan Adam maçında Shinsuke Nakamura'yı yenerek WWE Şampiyonluğu kemerini korumuştu. 19 Haziran "SmackDown" programında The Miz, Daniel Bryan, Rusev, Samoa Joe ve Big E'nin yer aldığı bir gauntlet maçı yapıldı ve bu maçı kazanan Rusev, Styles ile Extreme Rules'da kemer maçına çıkmaya hak kazandı. Money in the Bank'te Alexa Bliss, kadınlar Money in the Bank merdiven maçını kazanmıştı. Gecenin ilerleyen saatlerinde Nia Jax ve Ronda Rousey arasındaki Raw Kadınlar Şampiyonluğu maçına karıştı ve Rousey'nin diskalifiye ile kazanmasına sebep oldu. Ardından Rousey'yi etkisiz hâle getiren Bliss, sözleşmesini yatırıp Jax'i yendi ve kemerin sahibi oldu. Ertesi gece "Raw" programında Bliss ve Jax arasında Extreme Rules için maç ayarlandı. Ayrıca Rousey, kendisini kışkırtan Bliss'e ve ikisini ayırmaya çalışan Raw Genel Müdürü Kurt Angle'a saldırınca 30 günlük uzaklaştırma cezası aldı. 2 Temmuz "Raw" programında Jax, Bliss'e maçlarının Extreme Rules maçı olacağını söyledi. 4 Haziran "Raw" programında The B-Team (Bo Dallas ve Curtis Axel), takımlar arasında yapılan bir battle royal maçında en son Heath Slater ve Rhyno'yu eleyerek maçı kazandı. Bu sonuçla Matt Hardy ve Bray Wyatt ile Raw Takım Şampiyonluğu için maça çıkmaya hak kazandı. 25 Haziran "Raw" programında Axel, Hardy'yi yendi ve iki takım arasında Extreme Rules için kemer maçı ayarlandı. Money in the Bank'ta Carmella, James Ellsworth'ün yardımıyla Asuka'yı yenerek SmackDown Kadınlar Şampiyonluğu kemerini korumuştu. Sonraki "SmackDown" programında Carmella, Asuka'yı super kick ile ringden dışarı çıkardı. 26 Haziran "SmackDown" programında Genel Müdür Paige, Extreme Rules'da olmak üzere Asuka ve Carmella arasında kemer şiçin rövanş maçı ayarladı. Gauntlet maçından önce Daniel Bryan ringe gelirken SmackDown Takım Şampiyonları The Bludgeon Brothers ile bakışmıştı. Bryan, Big E ve Samoa Joe'yu yendikten sonra Bludgeon Brothers, Bryan'a saldırdı ve Miz'in Bryan'ı tuşlamasına sebep oldu. 26 Haziran "SmackDown" programında Bryan, Harper'ı yendikten sonra The Bludgeon Brothers'ın saldırısına uğradı ve geri dönüş yapan Kane, Bryan'ı kurtardı. Paige, oraya gelip Team Hell No'nun resmî olarak birleştiğini söyledi ve Extreme Rules'da The Bludgeon Brothers'ın ikiliye karşı kemerini savunacağını açıkladı. 18 Haziran "Raw" programında Dolph Ziggler, Seth Rollins'i yenerek Kıtalararası Şampiyonluğu kemerini kazanmıştı. Gelecek hafta yapılan rövanş maçını Rollins diskalifiye ile kazandı ve kemeri geri alamadı. 2 Temmuz'da, ikisi arasında Extreme Rules için kemerin ortada olduğu 30 dakikalık Iron Man maçı ayarlandı. 18 Haziran "Raw" programında Raw Genel Müdürü Kurt Angle, Extreme Rules'da çok kişiden oluşan bir maç yapılacağını ve bu maçı kazananın Brock Lesnar ile Evrensel şampiyonluğu maçına çıkacağını söylemişti. Greatest Royal Rumble'da tartışmalı biten kemer maçından sonra Roman Reigns, aslında şampiyon olduğunu ve bu yüzden kemer maçına çıkması gerektiğini söyledi. Ardından Bobby Lashley geldi ve Lesnar'la maç yapabilecek tek kişi olduğunu söyledi. Ardından ikisi de çoklu maça eklendi. Ancak ertesi hafta Angle, Lesnar'la çıkan sözleşme anlaşmazlığı üzerine bu maçı iptal etti. Reigns ve Lashley, teke tek maça çıkmak istese de Angle, onları takım yaparak The Revival'la (Scott Dawson ve Dash Wilder) maça çıkardı. Maçtaki anlaşmazlıktan sonra Revival maçın galibi oldu. İki takım sonraki hafta rövanş maçına çıkarıldı. Reigns, Lashley'ye tag yapmayı reddetti. Revival, Reigns'e saldırmaya başaldı ve diskalifiye ile yenildi. Lashley, ringi terk etti ve The Revival, Reigns'i dövdü. Daha sonra Extreme Rules'da Lashley ve Reigns arasında maç ayarlandı. Adams County, Wisconsin Adams ilçesi veya Adams County, Amerika Birleşik Devletleri'nin Wisconsin eyaletinde yer alan bir ilçedir. İlçenin nüfusu 2010 sayımına göre 20,875'dir. İlçenin merkezi Friendship şehridir. Şihanı Şihanı (), Rusya'nın Saratov Oblastı'nda bulunan bir kapalı şehirdir. Şehir, İdil Nehri'nin kıyısında yer almaktadır. Yüzölçümü 9,84 km² olan şehrin nüfusu 2010 yılı itibarı ile 6.067'dir. Şihanı, Soğuk Savaş döneminde kimyasal test poligonuna ev sahipliği yapmaktaydı. Snejnogorsk Snejnogorsk (), Rusya'nın Murmansk Oblastı'na bağlı Aleksandrovsk kapalı idari bölge oluşumunda bulunan bir şehirdir. Yüzölçümü 23,1 km² olan şehrin nüfusu 2010 yılı itibarı ile 12.683'tür. Snejnogorsk Rus Kuzey Filosu'nun nükleer denizaltılarını hizmet veren ve tamir eden Nerpa Tersanesi'ne ev sahipliği yapmaktadır. Zelenogradsk Zelenogradsk Rusya'nın Kaliningrad Oblastında yer alan bir kasabadır. Bu kasaba, Kaliningrad şehrinin 34
Kurtlar Vadisi dizisinde Haldun Boysan tarafından canlandırılmış karakter. (1-36) Tam adı Mehmet Çolak'tır. Âlemde "kumarhaneler kralı" olarak bilinmektedir. Kurtlar Konseyi'ne kumarhane sorumlusu olarak girmiştir. Süleyman Çakır ve Şevko gibi kişiler Tombalacı'nın hiyerarşisindedir. Çakır-Şevko savaşında Şevko'ya destek vermiş, bu sebeple Laz Ziya ile ters düşmüştür. Şevko'nun Tombalacı'yla girdiği sehem işini ve bazı şeyleri devlete ihbar edeceğini duyması üzerine Şevko'yu öldürmek için kaldığı hastaneye bir tim göndermiş ancak Aslan Akbey, timden önce davranarak Şevko'yu önce konuşturup sonra öldürmüş Şevko'dan Tombalacı Mehmet ile uçaksavar işi yaptığını öğrenmiştir. Konseyde Hüsrev Ağa ve Laz Ziya ile soğuk savaş içindedir. Laz Ziya'ya mesaj göndermek için Ziya'nın damadı Süleyman Çakır'ın kumarhanesine gidip Çakır'dan kumarhaneyi kendisine devretmesini istemiş, Çakır'ın bunu kabul etmeyip kendisine racon kesmesi sonrası kumarhaneyi adamlarına taratmış, Çakır'ın kız kardeşi Derya'nın ölümüne sebep olmuştur. Bu olay üzere Baron, Tombalacı Mehmet'i konseyden uzaklaştırmıştır. Üstelik Süleyman Çakır yasa dışı kumarhane işletmek suçundan tutuklanmış ve hapse düşmüştür. Tombalacı, Çakır'ı hapishanede öldürtmek için Ferman'ı göndermiş ancak Çakır, Ferman'ı öldürmüş ve kafasını kesip Tombalacı'ya yollamıştır. Bu sırada Çakır'ın hapiste olmasıyla işlerini geçici bir süre devralan Polat Alemdar Tombalacı Mehmet'in en iyi adamının da içinde olduğu istihbaratçı ve bazı mafya üyelerini kaza süsü vererek öldürmüş olay sonrası polis eski mafya-devlet ilişkilerini çözmüş ve 2. Susurluk Skandalı yaşanmıştır. Haberlerin Aslan Akbey'in emriyle kamuoyu ile paylaşılması sonrası Tombalacı Mehmet bundan çok büyük yara almıştır. Süleyman Çakır da bu süre zarfında hapisten çıkmış ve kardeşinin intikamını almak için Tombalacı'nın peşine düşmüştür. Polat, Çakır, Seyfo Dayı ve Memati bir gece Tombalacı'nın evine baskın yapmış ve Tombalacı'nın tuzağına düşüp bomba dolu bir düzenekle karşı karşıya kalmışlardır. Tuzaktan Polat Alemdar sayesinde kurtulmuşlardır. Ruslarla iş birliği yaptığı ortaya çıkınca gözden çıkarılır. Karahanlı'nın Tombalacı'nın ipini kesin olarak çekmesi sonrası Çakır ile Polat, Tombalacı'yı yatında yakalamıştır. Tombalacı Mehmet önce Süleyman Çakır tarafından öldüresiye dövülmüş, sonrasında Polat Alemdar tarafından vurularak öldürülmüştür. Kurtlar Vadisi dizisinde İsmail İncekara tarafından canlandırılmış karakter. (10-89) Musevidir. Tam adı Nedim Malik'tir. Görünürdeki işi tekstil, özellikle de iplik satışıdır, bu yüzden İplikçi Nedim olarak bilinir. Ancak asıl işi tefeciliktir. Konseyin kasasıdır. Konseyin bütün üyelerinin paralarını işletir. Aksanlı konuşması ve beklenmedik anlarda yaptığı esprileriyle (""O günler geçti caniiim. Put-in Çeçen out. Değil?" "Sen şu Nedim kuluna, Şubat bitmeden Şabat'ı gösterdin kuzuuum!"") ortamı ısıtır. Favori içeceği ıhlamurdur. Ayrıca dizide, özellikle de Musevi karakterlerle (Samuel Vanunu, Esther Hirch) bir araya geldiği sahnelerde adı zaman zaman Niso diye de geçer. Bazen canı ile paracıkları arasında tercih yapmak durumunda kalır. Karahanlı, İplikçi'nin para sevdası hakkında şöyle demiştir: "Onun cebine inmeyen her şey, yüreğine iniyor." Nizamettin Güvenç tarafından yaptırılan silahlı saldırı sonucunda öldürülmüştür Kurtlar Vadisi ve Kurtlar Vadisi Pusu dizilerinde Osman Wöber tarafından canlandırılmış karakter. (7-97) Mehmet Karahanlı tarafından yetiştirilmiştir. Dış ticaret ve gümrük işlerinde görev yapmış üst düzey bir bürokrattır. Karahanlı'nın desteğiyle Türkiye'deki bütün gümrükleri yönetir hâle gelmiştir. Erdal Kömürcü, Tuncay'ın yanında çalışmıştır. Abidin Seferoğlu en yakın adamıdır. Ona Abi (A harfi kısa okunur.) der ve sık sık çapsızlıkla suçlar. Konseye girecek kadar yeraltı dünyasında yükselmiştir. Oldukça hassastır. Titizlik ve simetri hastalığı had safhaya ulaşmıştır. Yanında karınca duası taşır. Mafyaya yapılan operasyon sonucu Abidin ile birlikte hapse girer. Hapiste Abidin, kaçmanın tek yolunun akıl hastanesine yatmak olduğunu söyler. Laz Ziya'nın şişlenerek ölümüne şahit olunca deli taklidi yaparak akıl hastanesinde tedavi görür. Pusu'da akıl hastanesinden çıkar. Hastanede tanıştığı Hüsnü Yalınkılıç'tan onunla birlikte gelmesini ister. Hüsnü de kabul eder ve Tuncay Kantarcı'nın sağ kolu olur. Polat, yeni misyonunda ondan faydalanmak istemiştir. Akıl hastanesinden çıkınca ilk olarak Polat'ı ziyarete gider. Polat, ona bazı faili meçhul cinayetleri sorar. O zamanları yaşamış olan Tuncay da Polat'ın sorularını cevaplar. Özellikle Çağrı Toros ile ilgili verdiği bilgiler Polat'ın dikkatini çeker. Toros ailesine yardım etmeye karar veren Polat, Torosların hastanesini alır. Tuncay Kantarcı'yı da hastane müdürü yapar. Polat'a yakın olduğu için İskender Büyük tarafından kaçırılıp işkence edilir. Polat tarafından kurtarılır. Hastane müdürü olduğu süre içerisinde doktorlardan Asu Miray Sonkan'a âşık olur. Ancak Asu, İhtiyarlar adına bir görevde yakalanıp sorgulanmamak için zehir içerek kendini öldürür. Tuncay, bu duruma çok üzülür. Tuncay, zaman geçtikçe büyük nüfuz ve güç kaybetmiştir. İlk başlarda Türkiye'deki bütün gümrükleri yönetir, mafya babası Süleyman Çakır'a abilik yaparken son kertede sıradan bir hastane müdürü olmuştur. Karakterlerin Tuncay'a davranışı da bu yönde değişmiştir. Son olarak Pusu'nun 124. bölümünde görülür. Polat, annesinin ameliyat olmaya karar verdiğini söyler. Tuncay da en iyi cerrahların görevlendirileceğini söyler ve 139. bölüme kadar karakteri oynayan oyuncunun adı dizinin jeneriğinde gözükse de bir daha diziye dönmez. Kurtlar Vadisi, Kurtlar Vadisi Terör, Kurtlar Vadisi Pusu dizilerinde Sönmez Atasoy tarafından canlandırılmış karakter. (61-97) Halo Dayı olarak bilinir. Uyuşturucu kaçakçılıyla uğraşırken çok büyük bir sevkiyatın son tırı kardeşi İsmail tarafından ihbar edilerek müebbet hapis cezasına çarptırılmıştır. 7 yıl hapis yatmıştır. Hüsrev Ağa'nın Mehmet Karahanlı tarafından öldürtülmesinin ardından Kurtlar Konseyinde Hüsrev Ağa'nın boşluğunu doldurmak için yine Karahanlı'nın direktifiyle Polat Alemdar tarafından hapishaneden helikopterle kaçırılmıştır. Kendisini ihbar etmiş olan kardeşini kaçtığı gece öldürmüştür. Sonrasında Konsey üyesi olmuştur. Yıllarca uyuşturucu ve kaçakçılık işlerinin tam ortasında yer almıştır. Bu konulardaki bağlantıları, yöntemleri, araçları gayet iyi bilmektedir. Polat Alemdar’a can borcu olduğuna inanan Halo, tecrübesi ve bilgisini onun hizmetine sunar. Polat Alemdar'ın emriyle toz işini bırakıp mazot işine girmek için çalışmalar yapar. Konsey içindeki çekişmelerde minnet borcu duyduğu Polat Alemdar'a sonuna kadar sadık kalmıştır. Ekibin sözü dinlenen, sevecen, akıllı “Dayı”sıdır. Pusu'da mafya bitince Polat'ın yanında kalmaya devam etmiş, onun yanında olmuştur. Yalçın Bulut tarafından vurulmuş, tedavi görmüştür. Daha sonra yakalanıp hapse girmiştir. Tedavi sürecinde tanıştığı Elvan Sürel ile evlenmiştir. Ciğer kanseri olur. Hastalık 4. aşamasındadır. 1 yıldan az ömrü kaldığını öğrenir. Bunun üzerine tahliye edilir. Elvan'dan çocuğu olacağını öğrenir. Çocuğu yetim kalmasın diye aldırmak ister ama Polat'ın ricasıyla vazgeçer ve tedavi olmaya karar verir. Hapisten çıkınca Cavit Akarsu ile muhabbet eder. Daha sonra Muro; Halo'nun akrabalarından, Cavit'in emriyle haraç keser. Halo evde yokken Cavit Akarsu'nun emriyle Elvan, Ferman Sarıbaş tarafından öldürülür. Ancak olay, Muro'nun üzerine kalır. Bunun üzerine Muro'nun peşine düşen Halo, Muro'yu öldürmek üzereyken Polat gelir ve kurulan tezgâhı anlatır. Cavit'i ele geçirmek için Polat Alemdar'ı göstermelik olarak vurur. Cavit Akarsu'yu kafasını baltayla keserek öldürür. Daha sonra tedavi için hastaneye giden Halo, yanında 3 korumayla herkesten habersiz evine gider. Bunu öğrenen Cavit'in küçük kardeşi Cevat; Halo'nun evini basar, korumaları öldürür. Halo'nun kafasını baltayla keserek Halo'yu öldürür. Kafasını, Polat'ın artık eşi Ebru ile birlikte yaşadığı evi olan Karahanlı'nın evine yollar. Kurtlar Vadisi'nin ilk bölümlerinde İnci Melis Pars tarafından, sonraki bölümlerinde ve Kurtlar Vadisi Terör, Kurtlar Vadisi Pusu dizilerinde Serpil Tamur tarafından canlandırılmış karakter. (1-97) Polat Alemdar'ın öz annesi olmamasına rağmen onu kendi çocuğu gibi sever. İsmini Ali Candan koyduğu oğlunu ölü bilip 3 yıl sonra izine ulaşmıştır. Oğlunu 3 yıl boyunca hep görmüştür. Ama adını Polat Alemdar olarak değiştirip, yüzünü de değiştirince onu tanıyamamıştır. Yaşadığı olaylardan sonra çok etkilendiği için çok hassaslaşmıştır. Eşi Ömer Candan yani Ömer Baba'dır. Polat Alemdar'ın büyük düşmanlarından Ersoy Ulubey tarafından beline sıkılan kurşunla sakat kalmıştır. Ama sonra iyileşmiştir. 244. Bölümde Martin tarafından öldürülmüştür. Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Emin Olcay tarafından canlandırılan karakter. (1-97) Dingin, müşfik ve bilge bir insan olduğundan onu tanıyanlar kendisine ‘Ömer Baba’ diye hitap eder. Yaşadığı her türlü olumsuzluğu hoşgörü ve teslimiyetle kabul etmeyi ilke edinmiştir. İnsanları iyiye, güzele, doğruya davet eder. Ney üflemeyi ve ebru sanatı ile ilgilenmeyi sever. Polat, keskin kararlar alma arifesinde Ömer Baba’nın görüşlerine başvurur. Çünkü o; Polat ve adamlarının gönül zenginliğidir. Ömer Baba'nın bu özellikleri Tasavvuf ile ilgilenmesinden kaynaklanmaktadır. Hac ziyaretinde ŞEDİD Komutanı Sagir Hokka tarafından kaldığı otelden kaçırılmış ve Müslümanları ŞEDİD'e toplamak için Arapça çağrı yapmaya zorunlu tutulmuştur. Sonrasında Polat Alemdar tarafından kurtarılmıştır. 233. Bölümde Secde sırasında hastalığından dolayı vefat etmiştir. Ölümünden sonra ihtiyarların sır katipliğini yaptığı ortaya çıkmıştır. Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Erdem Ergüney tarafından canlandırılmış karakter. (1-97) Ali Candan'ın çocukluk arkadaşıdır. Doğruculuğu, açık sözlülüğü, mantığa uymayan şeylere aniden karşı çıkışlarıyla Deli Hikmet namını hak etmiştir. Televizyon tamircisidir, ancak asıl ilgilendiği konu politika ve siyasettir. Ülke ve dünya gündemini yakından takip eder. Yaşanan her şeyin büyük bir planın parçası olduğuna inandığı için çok şüphecidir. Olayların perde arkasına dair yorumlar yapmadan duramaz. En dayanamadığı şey, insanların tepkisizliği, duyarsızlığıdır. İskender Büyük'ün evini yaktığı saldırıda eşi Gönül'ün yüzü yanar. Gönül hastanede hayatını kaybeder. Zaza, Polat ile hasım olunca Zaza'nın adamları Hikmet'in alnına Zaza'nın kullandığı bir sembol olan Z harfi çizmiştir. 166. Bölümde örgüt tarafından vurularak ağır yaralanmıştır. Hastanede ameliyat olurken Polat Alemdar alnındaki Z harfini de sildirterek ona sürpriz yapar fakat sonra fenalaşıp hayatını kaybeder. Mezar taşında tam adının Hikmet Altın olduğu görülür. Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Kerem Fırtına tarafından canlandırılan karakter. (1-97) Polat Alemdar'ın sevgilisi olan Elif Eylül'ün kardeşidir. Sessiz kendi halinde yaşamaktadır. Ablasının arkadaşı Canan'ın saplantılı sevgilisi Erdal, Eren Eylül'e yanaşıp onu kandırarak büyük bir yolsuzluk skandalıyla sonuçlanacak bir ithalat işine ortak etmiştir. Canan, Erdal'dan kurtulmak için Eren'le sevgili gibi görünmüş bunu öğrenen Erdal, Eren'i yakalayıp bir depoya kapatmıştır. Eren'i o depodan Tuncay Kantarcı ve adamı Abidin kurtarmıştır. Sonrasında Polat ve Çakır'ın bilgisi dahilinde Erdal'dan korunmak için hapise girmiştir. Süleyman Çakır da sahte kumarhane skandalı sebebiyle Eren'le aynı koğuşa yerleşmiştir. Eren, hapishanede Şahin Ağa ve Çakır'dan gerçek hayat hakkında çok şey öğrenmiştir. Hapishanede Çakır'ın en önemli adamı olmuştur. Çakır'ın hapisten çıkması sonrası Çakır'a mesaj vermek isteyen Cerrahpaşalı Halit'in adamları tarafından şişlenerek ağır yaralanmıştır. Erdal'ın ölümü sonrası hapishaneden çıkmış, beline silahını takmış ve Elif'in tüm ısrarlarına rağmen Polat Alemdar'ın ekibine dahil olmuştur. Bu konuda ablasıyla çok tartışma yaşamıştır. Polat Alemdar, Eren'i kollamış, ona ablasını düşmanlarından koruma görevi vermiştir. Elif Eylül'ün ölümü sonrası yalnızlığa düşen Eren kendi isteğiyle Polat'la operasyonlara katılmaya başlamıştır. 41. bölümde yakınlarıyla Deli Hikmet'in evinde yemek yerken İskender Büyük tarafından hazırlanmış molotoflu saldırıda öldürülmüştür. Kurtlar Vadisi'nde Hayat Olcay tarafından canlandırılmış karakter. (1-97) Elif Eylül ve Eren Eylül'ün annesidir. Kurtlar Vadisi dizisinde Müge Ulusoy tarafından canlandırılmış karakter. (1-53) Laz Ziya'nın küçük kızıdır. Annesiz büyüdüğü ve rahat yetiştiği için fazlasıyla fevridir. İlk başlarda Çakır'ın adamı Hüseyin'le birliktedir. Birlikte kokain çekerlerken Çakır odayı basar ve Hüseyin'i öldürür. Çakır'ın kumarhanesinin açılışında tuvaletten bulduğu silahla babasını vurur. Bu, mafya çevresinde büyük bir skandala yol açar. Çakır, Laz Ziya'nın emriyle Meral'i akıl hastanesine kapatır. Daha sonra hem Çakır hem de Laz Ziya, Meral'i öldürmek için adam yollar. Çakır, Meral'in annesinin nasıl öldüğünü öğrenince Meral'i öldürmekten vazgeçer. Memati'yi arar ve geri çağırır. Laz Ziya'nın adamı ise Meral'i boğarken Derya ve Polat gelir; Polat, adamı öldürür ve Meral'i kurtarır. Babasının konseydeki azılı düşmanı Testere Necmi ile sevgili olmuştur. Bunun üzerine Laz Ziya onu Polat'la nişanlar. Testere'den aldığı silahla babasını öldürmek üzereyken ablası Nesrin tarafından öldürülür. Kurtlar Vadisi'nde Büşra Ayaydın, Kurtlar Vadisi Pusu'da Pınar Tuncegil tarafından canlandırılan karakter. (1-97) Süleyman Çakır'ın kızıdır. Memati ile evlendiği gece Memati öldürülmüştür. Annesini bir trafik kazasında kaybettikten sonra bir daha gözükmez. Sonradan dizide yurt dışında olduğu söylenir. 263. bölümde Zülfikar Ağa, Pusat Çakır'a dış terminal girişinde 'Selvi'ye selam söyle' diyerek hatırlatır. Kurtlar Vadisi'nde Sertan Karaağaç, Kurtlar Vadisi Pusu'da Görkem Sevindik tarafından canlandırılan karakter. (1-97) Süleyman Çakır'ın oğludur. Memati'nin ona sahip çıkmamasından dolayı babasının yerine geçmiştir. En büyük düşmanı Şeref Zazaoğlu'dur. Çünkü Pusat, örgütçü arkadaşı Fırat ile Zaza'nın sağ kolu Cevher'i dövmüş ve Zaza Cevher'in ölümünden Pusat'ı sorumlu tutmuştu. Sonrasında Polat'ın aracı olmasıyla aralarındaki husumet bitti. Pusat Çakır, kendisine racon kesen Sarı Ziya'nın elini kesip kafasına sıkmıştır. Bir ara Polat Alemdar'ın emriyle ihtiyarlar için çalışmıştı. Memati'nin ölümünden sonra Polat'ın emrine girmiştir. Sağ kolu Reyis Poyraz Kaleli tarafından öldürüldü. Pusat, Akif ile ortaklık kurdu ve KGT adına çeşitli operasyonlar yürüttü. Polat'ın ölmediğini bilen ender kişilerdendi. KGT'nin sokaklarda etkisiz kalması ve sefirler konseyinin dağıtılması sonucu Baltazar'ın, babası Süleyman Çakır'ın birçok malına el koyması sebebiyle KGT'den ayrılarak İmdat, Bektaş ve Şurup İhsan ile sokaklara indi. Baltazar'ın adamı Tamer'in kumarhanesine yaptığı baskınla Pusat-Baltazar savaşı başladı. Pusat, savaşın bitmesi için Baltazar'dan dedesi ve babasından kalan malları istedi. Baltazar bunu reddederek, Pusat'ı Rus ruleti bahisleri yaptığı mekanına davet etti. Aralarındaki düello devam ederken polis mekanı bastı ve Pusat gözaltına alınır. Polat Alemdar ortalığın durulması için Pusat'ın bir süre cezaevinde kalmasını ister. Ancak Baltazar rahat durmaz. Pusat'ı şişletmek için adamlar yollasa da bu girişimi engellenir. Sonrasında Baltazar'ın adamları Pusat'a cezaevi avlusunda saldırırlar. Pusat bunları durdurmayı başarır. Baltazar kendisine Pusat tarafından kesilen raconun intikamını almak için Pusat'ın adamları İmdat ve İhsan'ı kaçırarak mekanında zorla Rus Ruleti masasına oturtur. Pusat'a telefon ederek haber verir. Pusat adamlarının Baltazar'ın elinde olduğunu öğrenince kısa süreliğine cezaevinden firar eder ve Baltazar'ın mekanını basarak adamlarını kurtarır. Baltazar, Pusat Çakır'ı alt edemeyeceğini anlayınca ona ortaklık teklif eder. Polat Alemdar, o günlerde kurulabilecek olası bi konseyin çalışmalarını öğrenmek için Pusat'ın teklifi kabul etmesini söyler. Pusat da hapisten çıktıktan sonra Baltazar ile ortak olur. Baltazar kendisini uyuşturucu ticareti yaptığı Rus dostu Raskoln ve sağ kolu İvan ile tanıştırır. Raskoln bonanza üretmesi için adamı Dişçi'yi Türkiye'ye çağırır. Yaptıkları ortaklık sürerken karşılarına İtalyan mafyası çıkar. Maximo Polpo, Baltazar ve Pusat'ın mallarına ortak olmak ister. Raskoln arayı bulmak için çabalasa da Polpo'nun Dişçi'yi kaçırması ve Baltazar'ın mekanına baskın yapıp adamının ölümüne sebep olması sonrası ipler kopar ve Baltazar Polpo'yu öldürür. Dişçi, Pusat'tan Afganistan'daki uyuşturucu rakibi Baytar'ı öldürmesini ister. Karşılığında Pusat için çalışacaktır. Her ne kadar ortak olsalar da Baltazar, Pusat'ı yok etmek için planlar yapmaktadır. Pusat, Kara ile birlikte Baytar'ı bulup öldürmek için Afganistan'a gider. Baytar olanları anlayınca sahte bir kılığa bürünerek, Pusat ve ekibini aldatır. Pusat, Baytar sandığı bir başka kişi (Baytar'ın adamı) ve gerçek Baytar'la birlikte İstanbul'a yola çıkar. Baltazar'ın adamı Tamer, Pusat'ı öldürmek için Baltazar'ın emriyle pusu kurar. Pusuda Baytar sanılan kişi ölür. Sonrasında Pusat bunun intikamı olarak Tamer'in evini basar. Çıkan çatışmada Pusat'ın sağ kolu İhsan ölür. Tamer tam Pusat'a emri kimden aladığını söyleyecekken Baltazar Tamer'in kafasına sıkar. Pusat, Tamer'i konuşturamasa da emri Baltazar'dan aldığından emindir. Adamı İhsan'a karşılık Baltazar'ın adamı Sinek'i öldürür. Baytar ise Dişçi'yi öldürür ve Raskoln ile Baltazar'la ortak olur. Bu sırada yeni kurulacak olan konsey sefirlik masasının temelini oluşturmak için Baltazar, Baytar, Raskoln ve Pusat'ı toplantıya çağırır. Masa başında Hakkı Bafralı vardır. Pusat Çakır, öldüğü sanılan uyuşturucu tüccarı Ordinaryüs'ü kaçıracağını ve ekibin yeni uyuşturucu üreticisi olacağını söylerek o toplantıda Baytar'ın kafasına sıkar. Pusat, verdiği sözü tutmak üzere Almanya'da bulunan Settar Ağa ile işbirliği yapar. Ordinaryüs'ü kaçırıp Türkiye'ye getirmeyi başarırlar ama bu kez karşılarına Tilki Andrei çıkar. Kendi uyuşturucu tüccarının kaçırılmasına sinirlenen Tilki ve Korgenski ekibi Türkiye'ye gelir. İlk olarak Baltazar'ın mekanına baskın yapar. Baltazar'ı tam öldürecekken Baltazar, Ordinaryüs'ü Pusat'ın kaçırdığını ve kendisinin olayla bir ilgisi olmadığını söyler. Baltazar, Tilki ile ittifak kurar ve Pusat'tan intikamını almak için Tilki'yi Pusat ve ortağı Raskoln'ü öldürmeye teşvik eder. Pusat ise arkasına Settar ve Zülfikar Ağaların desteğini de alarak Baltazar'a karşı hamlesini yapar. Raskoln'ü kendi yanına çeker. Bu dört kişi aralarında toplantı yaparlarken mekanlarını öğrenen Baltazar Pusat ve Raskoln'ün peşine Pitbul'un başını çektiği motorlu çetesini takar. Pusat ve Raskoln, bu motor çetesinin peşine takılırlarken Tilki'nin tuzağına düşerler. Tilki Andrei, sniper tüfeğiyle Raskoln'un kafasına sıkar ve beyninde ciddi hasarlar oluşmasına yol açar. Pusat-Baltazar arasındaki soğuk savaş, sıcak çatışmaya sürüklenir. İkili tam birbirleriyle karşı karşıya geldiklerinde Hakkı Bey araya girer ve yeni kurulacak konsey için sefir adayı olduklarını açıklar. Fehmi Kuzuzade baronluk konusunda Cahit ve Hakkı'nın fikirlerini alır. Cahit, Polat Alemdar'ın isteğiyle Fehmi'ye sürekli Pusat'ı tavsiye etmektedir. Fakat Hakkı, Baltazar'a destek vermektedirler. Yine bu aşamada Zülfikar Ağa ve Settar Ağa ile hareket eden Pusat sefir olabilmek için kendisine verilen görevleri yapmaya çalışmaktadır. Uyuşturucuya kesin karşı olduğunu Hakkı Bey'e söyleyen Pusat, Baltazar'ın uyuşturucu dağıtan motosiklet çetesinin mekanına baskın yapar. Sefirlik için Pusat ve Baltazar kendilerine verilen görevleri yaparken, Baltazar hilelere başvurdu. Bu arada Raskoln kendine gelmiş ve kendisine sıkılan kurşunun Tilki'nin silahından çıktığını Pusat'tan öğrenmiştir. Raskoln bunun intikamını almak için Pusat'la harekete geçer. Baltazar'ı takip ederek Tilki'ye ulaşırlar. Ancak takip edildiğini anlayan Baltazar Tilki'ye haber vererek Pusat ve Raskoln'ü tuzağa düşürdü. Çıkan çatışmada Tilki, Pusat'ın en iyi adamı ve Settar Ağa'nın yeğeni Miran Zazaoğlu'nu uzaktan sniperle ateş ederek öldürdü. Pusat ve Raskoln, Miran'ın intikamını almak için önce Baltazar'ın peşine düştüler. Pusat-Baltazar savaşının son raundu oynandı ve Pusat, Baltazar'ı öldürmeyi başardı. Pusat, Baltazar'ın ölümüyle sefirlik yolunda yalnız kaldı. Ancak Hakkı Bafralı, özellikle Baltazar'ın ölümü sebebiyle Pusat'a kızgındı. Üstelik her fırsatta Pusat'ı Fehmi Bey'e öven Cahit deşifre oldu. Fehmi'nin yeni hedefi Pusat'ın Polat'la olan tüm bağlarını kesip onu yanına çekmekti. Bu sebebiyle kendisine babası Süleyman Çakır'ın Polat tarafından kullanıldığını söyledi. Pusat'ın kafası karıştı ve Polat'la arasındaki ilişki kopma noktasına geldi. Ortağı Settar Ağa ise öldürülen yeğeni Miran'ın intikamını almak için Tilki'nin peşine düştü ve çıkan çatışmada yakalandı. Tilki Andrei yıllar önce olduğu gibi yine elindeki büyük kozla (Settar Ağa) Polat Alemdar'ın karşısına çıktı. O sırada tesadüfen orada bulunan Pusat, Tilki'nin Polat'ın ofisinden çıktığını gördü ve kimseye haber vermeden peşine düştü. O da Tilki'nin eline geçti. Tilki Andrei gözünün önünde Settar Ağa'yı öldürdü. Sonrasında kaçmaya çalışsa da Tilki tarafından dövülerek bu girişimi engellendi. Polat Alemdar tarafından bulunduğunda ağzına kadar suyla dolu cam bir kafes içinde hayat mücadelesi veriyordu. Polat zor da olsa kendisini oradan kurtardı ve Pusat'la Polat arasındaki buzlar eridi. Hakkı, bütün bunları öğrendikten sonra Pusat'tan kesin olarak kurtulmak istedi. Pusat'ın karşısına sefir adayı olarak Tayfun'u gönderdi. Tayfun ilk olarak Pusat'ın babasından kalma olan ofisine yerleşti. Bunu öğrenen Pusat kendisine saldırınca onu bıçaklayarak ağır yaralanmasına sebep oldu. Pusat zorlu bir ameliyat sonrası sağlığına kavuştu. Sonrasında Hakkı ve Tayfun'un oyunuyla hapise düştü. Hapisten çıktıktan sonra, Polat Alemdar'ın ekibinde çalışmalarına devam etti. Tehlikede olan Profesör Altay'ın oğlunu kurtarıp, Safiye ve Elif'in de bulunduğu İsviçre'deki eve götürdü, bir süre orada kaldı. Bu sırada düşmanları İsviçre'de Polat Alemdar'ı yok etmek için işbirliği yaptılar. Plan gereği Ariel ve John Smith Polat'la uğraşırlarken, Tilki Andrei, Safiye ve Elif'i kaçırıp Polat'tan intikam alacaktı. Tilki bu konuda harekete geçip evi bastı. Tam Safiye ve Elif'i kaçıracağı sırada, Elif açık olan ışıkları kapattı. Bu sırada Altay Hoca ve Pusat da ortaya çıktılar. Tilki korkutma amaçlı rastgele ateş edip Altay'ı kolundan yaraladı. Safiye Karahanlı, arkasında duran tüfeğe davranıp, Tilki'ye doğrulttu. Bu durumdan faydalanan Pusat da silahını çekip Tilki'yi ele geçirdi. Tilki ve adamlarını teslim etmek için Polat Alemdar'ı beklediği sırada, Tilki'nin diğer adamları mekanı basıp Pusat'ın bütün adamlarını öldürdüler. Çıkan çatışmada Pusat da bir kez daha vurularak ağır yaralandı. Polat'ın isteğiyle Siyah Sancak Timi'ne katılmıştır. 298. Bölümde Tilki Andrei tarafından öldürülür. Polat Alemdar da Tilki Andrei'yi öldürerek onun intikamını alır. Kurtlar Vadisi dizisinde Kurtuluş Şakirağaoğlu tarafından canlandırılmış karakter. (3-6) Eski kabadayılardan olan Duran Emmi, Aslan Akbey'in isteği üzerine Polat Alemdar'ı öz yeğeni gibi yanına alır ve operasyon için büyük bir adım atar. Ancak Aslan bey, "iki kişinin bildiği sır değildir" diyerek kendi rızasıyla Duran Emmi'yi öldürür. Kurtlar Vadisi dizisinde Cengiz Daner tarafından canlandırılmış karakter. (21-88) Doğu Bey'in en yakın adamıdır. Her zaman Doğu Bey'e sadık olmuştur. Özellikle KGT'nin bir numarası Ali Candan'ın kim olduğunu araştırmasıyla ön plana çıkmıştır. Ali Candan'ın yaşadığını, yüz ameliyatı geçirdiğini Doğu Bey ile birlikte ortaya çıkarmıştır. Doğu Bey'in helikopteri 86. bölümde düşmüştür. Esat, denizde cesedi aramış, önce Doğu Bey'in bastonunu sonra da Doğu Bey'in cesedini bulmuştur. Doğu Bey'in ölüm haberini televizyonda izlerken televizyonun sinyali kesilir. Eldivenli birisi kafasına sıkar. Televizyon sinyali geldiğinde Esat ölmüştür. Her ne kadar öldürenin kimliği belli olmasa da Karahanlı'yı öldürenlerle bağlantılı oldukları anlaşılmaktadır. Pusu'da bu gücün Tapınakçılar olduğu anlaşılmıştır. Kurtlar Vadisi dizisinde Seval Gökçe tarafından canlandırılmış karakter. (60-65) Kıbrıslıdır. Gazimağusa'da öğretmenlik yapıyordu. 1969'da Girne'de çekilmiş ünlü fotoğraftaki üç kişiden biridir: Diğerleri ise Aslan Akbey ve Mehmet Karahanlı'dır. Aslan Akbey'in isteğiyle Efe Karahanlı'yı yetimhaneye yerleştirmiştir, kendisi de orada çalışmaya başlamıştır. Daha sonra Ali adını almış Efe'nin Candan ailesine verilmesini sağlamıştır. Aslan Akbey için Ali Candan'ın büyüme sürecini yakından takip etmiştir. Ali'nin aslında kim olduğunu araştıran Elif Eylül, Sabahat Hanım'a ulaşmıştır. Sabahat Hanım'a Ali'nin kim olduğuyla ilgili zor sorular sormuştur. Sabahat, bunları cevaplamayınca kabalık etmiş ve Sabahat Hanım, onların evden gitmesini istemiştir. Daha sonra eve gizlice giren Elif Eylül ve arkadaşları, Sabahat Hanım'ın Kıbrıs'ta çektirdiği fotoğrafı çalmıştır. (...) Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Nevzat Yakışırboy tarafından canlandırılmış karakter. (1-97) Ünlü mafya babası Süleyman Çakır'ın Memati'yle birlikte en yakın adamıdır. Çakır'ın Cerrahpaşalı Halit tarafından öldürülmesi sonrası can dostu Polat Alemdar, Çakır'ın tüm adamlarını Seyfo Dayı'nın kahvesinde toplamış ve onlardan memleketlerine dönmekle kendisi için çalışma konusunda bir tercihte bulunmalarını istemiştir. Nevzat, Polat'ın yanında olmayı seçmiş ve onun en yakın adamlarından olmuştur. Polat Alemdar'ın ekibi içerisinde Testere Necmi, Pala, İbrahim Ahıskalı ve Nizamettin Güvenç'e karşı operasyonlara katılmıştır. Çok hızlı konuşması ve Güllü Erhan ile kurduğu komik diyaloglar bakımından vadinin sevilen yüzlerinden olmuştur. Bir ara Polat'ın izniyle araba işine girdiyse de bu sektörde başarı sağlayamamıştır. Erhan'ın işlettiği gece kulübünde diğer arkadaşlarıyla birlikte çapkınlık sevdaları yüzünden Polat'ın düşmanı Tilki Andrei'nin kurduğu tuzağa düşmüş, Tilki'nin mekana soktuğu Rus ajanı kızlar tarafından sarhoş edilip Tilki'ye teslim edilmişlerdir. Tilki Andrei, Polat'ın ofisine gitmiş ve elinde Polat'ın 5 adamı olduğunu söyleyerek ondan konsey üyesi Samuel Vanunu'yu öldürmesini istemiş, Polat'a 24 saat süre vermiştir. Ancak verdiği süre dolmadan Nevzat ve diğerlerine rulet oynatmıştır. Bu aşamada Nevzat ve Pürmüz şansları sayesinde hayatta kalmayı başarmış diğerleri Tilki tarafından kafalarına birer kurşun sıkılarak öldürülmüşlerdir. Tilki, Samuel'in ölümünü öğrendikten sonra adamına Pürmüz ve Nevzat'ı Polat Alemdar'ın mekanına bırakıp, Polat'a Samuel Vanunu için teşekkür ettiğini söylemesini istemiştir. Nevzat, Polat'ın Tapınakçıların oyunuyla kimsenin haberi olmadan Orta Doğu'ya gönderilmesinden sonra Polat'la karşılaşan tek adamı olmuştur. Bu aşamada Halo Dayı'nın peşindeki adamlardan kurtarılmasında önemli rol oynamıştır. İstanbul'a dönüp Polat ve Halo ile birlikte derin güçlere karşı savaşlarını sürdürmüşlerdir. Halo'yu uğradığı bir silahlı saldırıdan kurtarmıştır. Halo Nevzat'a sürekli ""katır yeğenim"" diye seslenmekteydi, Nevzat'ın hayatını kurtarması sonrası ona ""hatır yeğenim"" demeye başlamıştır. Kurtlar Vadisi Pusu'da yine Polat'ın en yakınındaki adamlardan biri olmuştur. İstihbaratın Polat'a gözdağı vermek için yaptığı baskında Memati, Tuncay, Eren, Erhan ve Pürmüz ile birlikte kaçırılarak ekibe ihanet eden Hakan'ın eline düşmüşler, sonrasında kurtulmuşlardır. İskender Büyük'e karşı giriştikleri operasyonlar başarısızlıkla sonuçlanmış, 41.bölümde Polat'ı ele geçirmek için yapılan baskında, İskender'in belediye işçisi kılığına girmiş adamları tarafından vurularak öldürülmüştür. Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Fatih Kaçan tarafından canlandırılmış karakter. (69-97) İskender Büyük'ün Hikmet'in evine düzenlediği saldırıda öldürülür. Kurtlar Vadisi'nde Erdoğan Poyraz tarafından canlandırılmış karakter. (21-86) Polat Alemdar'ın adamlarındandır, Tilki Andrei kafasına sıkarak öldürür. Kurtlar Vadisi'nde Adnan Özbek tarafından canlandırılmış karakter. (21-86) Polat'ın adamlarından biridir. Tilki Andrei kafasına sıkarak öldürür. Kurtlar Vadisi'nde Sinan Albayrak tarafından canlandırılmış karakter. (21-86) Polat'ın adamlarından biridir. Tilki Andrei kafasına sıkarak öldürür. Kurtlar Vadisi dizisinde Turgay Tanülkü tarafından canlandırılmış karakter. (22-37) Tam adı Şahin Yüksel'dir. Eski kabadayılardandır. Uzun süredir hapistedir. Kılıç'la bağlantısı vardır. Kılıç, ondan Çakır'ı korumasını ister. O da bu emri yerine getirir. Bütün suçlar Çakır'ın üstüne kalınca da onu öldürmesini ister. Şahin Ağa, bunu reddeder. Bunun üzerine Kılıç, Şahin Ağa'nın işini bitirmek için adamına emir verir. Başka bir hapishaneye nakli yapılırken öldürülecektir. Ancak Polat'ın da bir planı vardır: Tünele 1 hapishane aracı girer; 3 tane çıkar. Böylece Şahin Ağa kurtulur. Çakır sefir olduktan sonra Çakır'la görüşmek için haber gönderir. Çakır da işleri hallettikten sonra gideceğini söyler. Ondan sonra da Şahin Ağa'dan bir daha bahsedilmez. Kurtlar Vadisi dizisinde Devrim Parscan tarafından canlandırılmış karakter. (9-46) Laz Ziya'nın en sadık adamı ve sağ koludur. 40 yılı aşkın süredir Laz Ziya'nın yanındadır. Asiye öldükten sonra Nesrin ve Meral'i o büyütmüştür. Meral'i takip ettirip Testere Necmi ile ilişkisini öğrenir. Ama bunu Laz Ziya'ya söylemez. Abi dediği Ziya Yılmaz bunu öğrenince intihar etmeye kalkar ama Laz Ziya onu vazgeçirir. Daha sonra kendini takip ettirip Meral'in olduğu evi Testere'nin adamlarının bulmasına sebep olur. Çakır o evde Halit tarafından vurulup ölünce Laz Ziya, Orhan'a Yahya Reis'i çağırtır. Yahya Reis gelince Orhan'a "Son vazifeni yap Orhan!" der. Bunun üzerine Orhan kendini asarak son görevini de yerine getirir. Kurtlar Vadisi'nde Yaşar Karakulak tarafından canlandırılan karakterdir. (46-84) Laz Ziya'nın emriyle İstanbul'a gelerek Laz Ziya'nın yeni sağ kolu olmuştur, Kurtlar Vadisi'nin 86. bölümünde hapse girmiştir. Kurtlar Vadisi'nde Abidin Yerebakan tarafından canlandırılan karakterdir. (7-97) Tuncay Kantarcı'nın sağ koludur, 86. bölümde gözaltına alınmış ve Tuncay Kantarcı ile birlikte hapse girmiştir. En son 97. bölümde hapishanede görülmüştür, daha sonra bir daha görünmemiştir. Kurtlar Vadisi dizisinde Recep Aktuğ tarafından canlandırılmış karakter. (65-89) Podoso Cumhuriyeti'nin Türkiye Fahri Konsolosudur. Ülkeyle olan ticari ilişkilerinden dolayı bu hakkı elde etmiştir. Kılıç tarafından, sahip olduğu ayrıcalıklarla onu koruması için Halil İbrahim Kapar'ın emrine verilir. Halo ile çalışmaya başlayınca bir konsolosluk binası satın alır. Büyük bir uyuşturucu sevkiyatında toplanan malların dağıtımı için Podosoluları İstanbul'a getirme emri alır. Her ne kadar dokunulmazlığı olsa da arabası aranır ve bu hakkı ihlal edilir. Mafyaya yapılan büyük operasyon sonucu, Süleyman ile birlikte gözaltına alınır. Bu yapılanların gayrihukuki olduğunu söylese de polis memuru, Podoso'yla gerekli yazışmaların yapıldığını ve konsolosluğun iptal edildiğini söyler. Daha sonra gözükmez. Kurtlar Vadisi dizisinde Ali Can Gebeş tarafından canlandırılmış karakter. (63-89) Halil İbrahim Kapar'ın yeğenidir. Ayak işlerinde Halo Dayı'ya yardımcı olur. Gözünü delinin biri parmakladığı için gözüne beyaz bir şey geçirmiştir. Mafyaya yapılan büyük operasyon sonucu, Ender Demiray ile birlikte gözaltına alınır. Sorgulandığında "Halo'nun öldüğünü, kendisinin onun namıyla iş yaptığını" söylese de polisleri inandıramaz. Daha sonra gözükmez. Kurtlar Vadisi dizisinde Erkan Kolçak Köstendil tarafından canlandırılmış karakter. (92) Memati'nin adamıdır. İşlettiği galeriye Memati, araba almak için gelir. Galerici arabayı verir ve başka bir şey isteyip istemediğini sorar. Memati teşekkür eder ve oradan ayrılır. Kurtlar Vadisi dizisinde Sefa Zengin tarafından canlandırılmış karakter. (8-54) Esasen Tuncay Kantarcı'nın yanında çalışan, ağırlıklı olarak sağlık sektörüne yönelik ithalat-ihracat işleriyle uğraşan bir iş adamı olan Erdal Kömürcü, Canan Çavan'ın önce müvekkili, sonra da -evli olduğu halde- sevgilisi oldu. Canan bir süre sonra kötü davranışlarda bulunduğu için Erdal'ı terk etmek istemiş, ancak Erdal, önce intikam için Canan'ın en yakın arkadaşı avukat Elif Eylül'ün kardeşi Eren Eylül'e yanaşıp onu kandırarak büyük bir yolsuzluk skandalıyla sonuçlanacak bir ithalat işine ortak etmiş, sonra da Canan'ı dövmüş ve bir eve kapatarak tecavüz etmiştir. Bu olay üstüne yapılan şikayet nedeniyle savcılıkça sorgulanan Erdal, akıl hastanesinde bir ay müşahadeye alınmış, fakat Polat'ın attığı yemi yutup "(Elif Canan'ı Eren'e yapmış. Canan Eren'den hamileymiş)" hastaneden kaçmış ve intikam almak için Eren'i kaçırıp bir depoya hapsetmiştir. Bunun üzerine Canan ve Elif, Erdal'ın eski patronu olan Tuncay Kantarcı'ya başvurarak yardım istemiş, bu sırada Canan da Erdal'ın dosyalarından depoyu bulup Eren'i kurtarmaya gitmiştir. Canan'ın üstüne gelen Erdal Canan'ı dövüp bayıltmış, üstüne gelen Kantarcı'nın adamı Abidin Seferoğlu da Erdal'ı vurup Eren'i kurtararak silahı Canan'ın eline tutuşturmuştur. Canan, öldü sanılan Erdal'ı kendisinin öldürdüğünü düşünmüş, Abidin de Eren'i güvenli bir yere götürüp saklamıştır. Bir süre sonra Polat ve Çakır Eren'i kurtarmış ve Deli Hikmet'in evinde saklamaya başlamışlardır. Bütün bunları uzaktan takip eden Erdal bir gün Hikmet'in evini basmış, ancak Hikmet Erdal'ı fena halde dövmüştür. Hikmet'in bir anlık arkasını dönmesini fırsat bilen Erdal, Hikmet'i sırtından vurup kaçmış ve bir eroin imalatçısı olan babası Abuzer Kömürcü'nün yanına gitmiştir. Babası vasıtasıyla Hüsrev Ağa'nın himayesine girip eroin imal etmeyi öğrenmeye başlayan ve giderek babasından daha da iyi eroin imal etmeye başlayan Erdal, çocukluğundan beri şiddet gördüğü için nefret ettiği ve pisliği yüzünden iğrendiği, ancak çok da korktuğu babasını, nefreti korkusunu yenince öldürmüş, şizofrenik karakteri sayesinde kötü yüzünü göstermediği Hüsrev Ağa'nın kızı Nazlı Bekiroğlu'nu uyuşturucuya alıştırmış ve ona tecavüz etmiştir. Şüpheli hareketlerinden huylanan Şehmuz'un odasına girmesiyle anlaşılan bu olaylar yüzünden Erdal Hüsrev Ağa'nın yanından da kaçmak zorunda kalmış, kasasına saklandığı kamyonetin bir polis karakolunun önünden geçtiğini fark edince de derhal polise sığınıp bütün bildiklerini anlatmıştır. Sevk edildiği savcılıktan da kaçan Erdal, Tuncay Kantarcı'nın yanına giderek "başına gelen her şeyin Tuncay'ın yüzünden olduğunu" söylemiş, onu silahla tehdit etmiş, sonra da "Hüsrev Ağa'nın kızıyla birbirlerini sevdiklerini ve onu istemeye gideceklerini" söylemiş, istemeye giderken yanlarında bir kadın bulunmasının daha şık olacağını söyleyerek silah tehdidiyle Canan'ı çağırtmış, bu isteme olayına silah zoruyla Canan'ı da katmış, sonra da babasını da almak üzere babasının artık boş olan evine gitmişlerdir. Burada bir çeşit halüsinasyon olarak gördüğü babasıyla tartışan Erdal, yine bu halüsinasyon babası kendisini dövmeye başlayınca elindeki silahla babasını vurmuş, bu silah seslerini fırsat bilen Canan da kendi silahını çıkararak Erdal'ı öldürmüştür. Kurtlar Vadisi dizisinde Muhammed Cangören tarafından canlandırılmış karakter. (21-40) Erdal'ın babası olup Hüsrev Ağa'nın uyuşturucu üreticisidir. Erdal'ın kötü bir adam olmasında onun çok büyük payı vardır. Karısını döverek öldürmüştür. Oğlu Erdal'ı da uyuşturucu üretmeye alıştırmıştır. Oğlunun Hüsrev Ağa'nın kızı Nazlı'yı sevdiğini öğrenmiştir. Bir gün Nazlı ile Erdal'ı konuşurken görüp, onu Nazlı'nın önünde döverek oğlunu rezil etmiştir. Oğlu Erdal'da ona olan korkusunu yenmiştir ve ona olan öfkesini de göz önünde bulundurarak Abuzer'i 40. bölümde zehirli iğne yaparak öldürmüştür. Kurtlar Vadisi dizisinde Hidayet Erdinç tarafından canlandırılmış karakter. (1-13) Asıl adı Şevki Gökdeniz'dir. Görünürdeki işi müteahhitlik olan Şevko, perde arkasında ise Kurtlar Konseyi'nin İstanbul sefiri ve Konsey'e bağlı yasa dışı kumarhanelerin işletmecisidir. Açılacak yeni bir yasa dışı kumarhane için Çakır ile rekabet içine girerler. Şevko kumarhaneciliğin kendi alanı olduğunu, dolayısıyla da açılış izninin kendisine verilmesini isterken Çakır ise Üç Cinayet'i -Behiç Türkcan, Önder Zülfü Koşar ve Barış Bulmaz cinayetlerini- başarıyla gerçekleştirdiği için ödül olarak bu açılış iznini beklemektedir. Sonuçta açılış izni Çakır'a verilir ve Şevko, Çakır'la düşman olur. Bunun yanında Kanlıca bölgesinde yeni ve lüks bir site kurmak isteyen Şevko, buradaki birçok evi asıl sahipleri olan azınlıklardan satın alır, ancak Ömer Baba'nın evini bir türlü alamaz, onu ve mahallelinin avukatı Elif Eylül'ü tehditle bile ikna edemez. Bu noktada devreye Duran Emmi girer ve Şevko'yu mahalleliyi rahat bırakması konusunda uyarır. Şevko onu da dinlemez. Fakat tam bu sıralarda Duran Emmi'nin esrarengiz bir şekilde öldürülmesi "(Aslında Aslan Akbey tarafından Polat Alemdar'ın Ali Candan kimliğini bilen tek kişi olduğu ve Polat'ın ön plana çıkması gerektiği için öldürülmüştür.)" ve inkâr etmesine rağmen olayın onun üstüne kalması üzerine sıkışır. Üstüne bir de liderliğini üstlendiği uçaksavar seheminin fiyaskoyla sonuçlanması, iyiden iyiye gardını düşürür. Şevko bu noktada bildiği her şeyi medyaya anlatmak istediğini ve "tek istediğinin aklanmak" olduğunu, gazeteci Uğur Işıkçı'ya bir mektupla bildirir. Mektupta kaldığı yeri de bildiren Şevko'nun bu planının başta Tombalacı Mehmet olmak üzere bütün âlem tarafından öğrenilmesi üzerine bir numaralı hedef haline gelir. Saklandığı hastaneye Konsey'e bağlı bir grup onu öldürmek için, gazeteci Uğur Işıkçı röportaj için, Çakır ve Polat ise sorgulamak için giderken tam bu sırada Şevko, Aslan Akbey tarafından camdan aşağı atılarak öldürülür. Kurtlar Vadisi dizisinde Tayfun Sav tarafından canlandırılmış karakter. (56-81) Doğu Bey ona Mito diye hitap eder. Türk istihbaratının önemli isimlerindendir. Kirve ve Samuel Vanunu ile ortak hareket etmektedir. Görevini kötüye kullandığı için sürülür. Doğu Bey ona intihar etmek ya da sürgüne gitmek seçeneklerini sunar. Mithat, ikisini de kabul etmez, Samuel Vanunu ile görüşmek üzere yola çıkar. Tenha bir yerde yol çalışması olduğu için durur. Kamera yeniden arabayı gösterdiğinde Mithat ortadan bir anda yok olmuştur. Tapınakçılar tarafından öldürüldüğü uzunca bir süre düşünülmüştür fakat bu konuyla ilgili dizide herhangi bir şekilde bahsedilmemiştir. Kurtlar Vadisi dizisinde Yüksel Arıcı tarafından canlandırılmış karakter. (51-64) Hiç çıkarmadığı gözlükleriyle meşhurdur, bu yüzden Gözlüklü olarak da bilinir. Güneydoğu, Kuzey Irak ve Suriye'de görev yapmış bir istihbaratçıdır. Pala ve ekibi istihbarat kurumları içerisinde zaman zaman başına buyruk hareket eden ve çeteleşen yapılanmaya örnektir. En iyi adamları Bedir ve Kral Faruk'tur. Gözlüğünü çıkarmasını istediği düşmanlarına gözlerini sadece ölülerin görebileceğini söyler ve onları o saniye öldürür. Aslan Akbey'i, Kirve'nin talimatıyla ekibiyle beraber öldürmüştür. Hüsrev Ağa'nın yardımcısı Şehmuz'u da bu şekilde öldürmüştür. Önce Polat Alemdar ve ekibi kendisini sorgulamak için kaldığı otelde yakalayıp Doğu Eşrefoğlu'na teslim etimiş, Doğu Bey'in Pala'yı sorguladıktan sonra salıvermesi sonrası Pala, intikam olarak otelde gördüğü Güllü Erhan'ın peşine düşmüş, çıkan çatışmada Seyfo Dayı'yı vurmuştur. Seyfo Dayı'yı öldürdükten kısa bir süre sonra yakalanmış ve Polat Alemdar tarafından sorgulanıp öldürülmüş, sonra da cesedinin bulunmaması için betona gömülmüştür. Pala karakterinin kimi temsil ettiği konusunda çeşitli spekülasyonlar bulunmaktadır. Karakteri ve geçmişiyle Türk asker Cem Ersever ile benzerlik göstermektedir. Ölümü ise MİT ajanı Tarık Ümit ile neredeyse tıpatıp aynıdır. Dizinin senaristleri de yapmış oldukları açıklamalarda karakterlerin bazen tek bir kişi değil de birden fazla kişiden esinlenerek oluşturulduğunu söylemiştir. Kurtlar Vadisi dizisinde Levent Güner tarafından canlandırılmış karakter. (51-63) Pala'nın adamıdır. Uzun süredir yanındadır. Pala ile birlikte İstanbul'a gelmiş ve Hüsrev Ağa'nın yanına yerleşmiştir. Pala'nın emriyle bizzat Aslan Akbey'i üç el ateş ederek öldürmüştür. Daha sonra, Kral Faruk ile birlikte Armatör Cemal'in mekânına çökmüştür. Halo'yu kaçırma girişimi başarısızlıkla sonuçlanınca kalemleri kırılmıştır. Mithat, Bedir'e Pala ve Faruk'u öldürürse onu aklayabileceğini söyler. Bunun üzerine Bedir, fırsat kollamaya başlar ama fırsatı bulamaz. En sonunda Pala'ya isyan eder ve onu olanları görmemekle suçlar. Pala da onun Mito'ya gittiğini bildiğini söyler. Bunun üzerine Pala, Bedir'i öldürür. Kurtlar Vadisi dizisinde Ali İpin tarafından canlandırılmış karakter. (64-79) Kurtlar Konseyi'ni dağıtmaya çalışmaktadır. Laz Ziya tarafından yakalanıp Halo Dayı'ya teslim edilir. Halo Dayı, Kirveyi eskiden ailesini katledip delirmesine yol açtığı Deli Mesut'un bulunduğu odaya atar. Deli Mesut, Kirveyi gözlük camıyla paramparça eder. Kurtlar Vadisi ve Kurtlar Vadisi Pusu dizilerinde Orhan Edip Ertürk tarafından canlandırılmış karakter. (82-86) Tilki Andrei Rus mafya lideri ve aynı zamanda KGB ajanıdır. Üst düzey askerî eğitime sahiptir. Acımasız, hata kabul etmez, cesaretli, duygusallığa yer vermeyen kişiliği ve zekası sayesinde Polat Alemdar'ın düşmanı olup, pasivize edemediği tek karakterdir. Türkiye'deki operasyonları yürütmesi için Nina'yı görevlendirmiş, Nina'ya Çeçen liderlerini öldürtmüş, ancak Nina Polat Alemdar'ı öldürme görevinde başarısız olup esir düşünce Tilki tarafından öldürülmüştür. Türkiye'ye geliş amacı İbrahim Ahıskalı ve ekibini teftiş etmek, inisiyatifine bağlı olarak isterse öldürmektir. Daha sonrasında Ahıskalı ve adamları Polat Alemdar tarafından öldürülünce ilk olarak onları satan Akrep Bekir'e adına yakışır bir son hazırlamış, ardından Polat Alemdar'ın 5 adamını Adnan, Erdoğan, Sadık, Pürmüz ve Nevzat'ı kaçırarak Samuel Vanunu'nun kellesini istemiştir ve Polat'a verdiği süre dolmadan onları öldürmeye başlamış. Adnan, Erdoğan ve Sadık'ı öldürmüştür. Türk İstihbarat teşkilatı'ndan habersiz Türkiye'ye giriş yapıp, görevini yerine getirip sessizce ortadan kaybolmuştur. Polat Alemdar kendisi hakkında "Bu adam Ahıskalı'nın çok üstünde hem silah hem silahı tutan el" demiştir. Tilki, Rusya'da pek çok düşmanını yok etmiş Rusya'nın en güçlü çete lideri olmuştur. Silah ve uyuşturucu ticareti yapmaktadır. 2014 yılında Polat Alemdar'ın adamı Pusat Çakır, dünyadaki en önemli uyuşturucu üyelerinden Baytar'ı (Baltazar ve Hakkı'nın adamı) öldürmüş, bu yüzden Baltazar ve Hakkı Bafralı, Pusat'tan diyet istemiştir. Pusat diyet olarak Tilki Andrei'nin uyuşturucu üreticisi olan Ordinaryüs'ü kaçırmıştır. Bu yüzden Tilki, Ordinaryüs'ü kurtarmak için Türkiye'ye gelerek hem Ordinaryüs'ü kurtarmıştır hem de Baltazar ile onun uyuşturucu dağıtımını yapan Pitbul'u esir almıştır. Daha sonra Baltazar'ın teklifiyle piyasadakileri ve arkalarındakileri öğrenmek için Baltazar ile uyuşturucu işinde ortak olmuştur. Baltazar'ı uyuşturucu işinde kullanmıştır. Baltazar'ın mekanının Pusat tarafından basılması üzerine Tilki de Pusat'la ortağı Raskoln'e tuzak kurmuş, önce Pitbull motorlu çetesiyle Pusat'ın ortaklarıyla toplantı yaptığı sırada mekanı tarayıp Pusat ve Raskoln'ü peşine takımş, Tilki Andrei de tuzağa çektiği Raskoln'ü uzaktan sniper tüfeğiyle uzaktan yaptığı atışta ağır yaralamıştır. Raskoln ölmemiş fakat psikolojik sorunlar yaşamıştır. Tilki Andrei, Polat'ın emriyle KGT tarafından Londra Borsası'na yapılan operasyonda çok para kaybetmiştir. Türkiye'de yapacağı uyuşturucu satışıyla Polat'ın kendisine olan bu borcunu tahsil etmeye planlamaktadır. Tilki Andrei, İhtiyarla Heyeti'ne bağlı olan Finansal Güvenlik Teşkilatı'na ait olan ve bankaya nakledilecek olan paraları, ortaklık yaptığı Brandon'un haber vermesiyle yağmalamıştır ve paraları Brandon ile paylaşmıştır. Ayrıca bankayı soyarak bankadaki altınları çalmıştır. Altınlarla ünlü silah üreticisi Zaharyas'dan silah almıştır. Bu silahları Suriye Rejimi'ne satmayı planlamaktaydı. Fakat bu planı KGT'nin operasyonlarıyla başarısız olmuş, Tilki'nin silahları çalınmıştır. Ordinaryüs; Fehmi Kuzuzade tarafından kurulan konsey için mal üretirken ayrıca kendisine de hizmet etmektedir. Konsey için klasik uyuşturucu üreten Ordinaryüs; Tilki için özel bir mal geliştirmiştir ve bu malı sadece Tilki'ye üretmişti. Tilki Andrei, konsey ile Hakkı Bafralı aracılığıyla irtibat sağlamıştır. Yıllar önce öldürülen arkadaşlarının intikamını almak isteyen Erhan, Polat Alemdar ve Cahit'e danışmadan Tilki Andrei'nin karşısına çıkmış, Tilki'yi yaralamış ancak kaçamayarak Korgenski ekibi tarafından yakalanarak gölde donmaya bırakılmış, sonrasında Cahit tarafından kurtarılmıştır. Tilki Andrei, kendine geldiğinde Polat Alemdar'ın dostlarını öldürmeye yemin etmiştir. Bu arada KGT'nin operasyonuyla kaybettiği silahlarını, ani bir baskın yaparak geri almayı başarmıştır. Raskoln'ün kendisini vuran kişinin Tilki olduğunu öğrenmesi ve bunun intikamını almak için Pusat'la birlikte Baltazar'ı takip etmesi sonrası Baltazar tarafından Pusat ve Raksoln tuzağa düşürülmüştür. Tilki Andrei, Pusat'ın sağ kolu Miran Zazaoğlu'nu uzaktan sniper tüfeğiyle vurarak öldürmüştür. Pusat ise kendilerini tuzağa düşüren Tilki Andrei'nin adamı Baltazar'ı öldürmüştü. Yeğeni Miran'ın intikamını almak isteyen Settar Ağa (Zazaoğlu), Polat ve Zülfikar Ağa'nın tüm uyarılarına rağmen Tilki'den intikam almak için abisi Şeref Zazaoğlu'ndan kalan tüm yeğenlerini toplamış ve Ordinaryüs'ten aldığı bilgiyle Tilki'nin mekanını basmıştır. Tilki ve Korgenski ekibi Zaza'nın tüm adamlarını öldürmüş, Tilki Settar'ı kolundan ve bacağından vurarak yakalamıştır. Tilki Andrei, yıllar sonra Settar Ağa kozu ile eski düşmanı Polat Alemdar'ın bir kez daha karşısına çıkmış ve Settar Ağa'ya karşılık Polat'tan Nail ve Hoca'dan uzak durmasını istemiştir. Polat'ın bunu kabul etmemesi ve Pusat Çakır ile Erhan'ın adamlarının Polat'ı dinlemeyerek kendisini takip etmesi sonucu aralarında savaş başlamıştır.Tilki kendisini takip eden Erhan'ın adamlarını öldürmüş, Pusat Çakır'ı da ele geçirmiştir. Bu savaşın ilk adımında Profesör Martin ile işbirliği yaparak Polat'ın kız kardeşi Safiye Karahanlı'yı ele geçirmiştir. Tilki Andrei, kaçırdığı Settar Ağa'yı öldürmüş fakat Pusat'ı içi su dolu cam fanus içinde ölüme terk etmesine rağmen Polat son dakikada kurtarmış, Safiye'yi de tam öldürecekken kardeşi Stefan'ın Polat tarafından kaçırıldığını öğrenmiştir. Tilki ve Polat kardeşlerini takas etmiş, takas sonrasında Stefan intikam almak için Polat'ın hastanesini basmış ve çıkan çatışmada öldürülmüştür. Tilki intikam olarak Polat'ın kardeşi Safiye'yi öldürmek ve Polat'ın düğününü kana bulamak için adamı Lisa'yı gönderir. Fakat bu girişim Polat'ın son anda engel olmasıyla başarısızlıkla sonuçlanır. Lisa konuşur ve Polat Alemdar'a Tilki'nin Rusya'daki mekanının adresini verir. 263. bölümde Polat Alemdar, Tilki'nin Rusya'daki rakibi Dağıstanlı'dan destek alarak Tilki'nin mekanına saldırmış, Tilki'yi yakalayarak, havuza votka döküp yakmaya çalışmıştır. Fakat Andrei daha önceden hazırladığı düzenek sayesinde oradan kurtulmayı başarmıştır. Sadece kendisi için çalışmaktadır. Tilki ilk adım olarak kardeşinin Rusya'dan kaçırılmasında payı olan Dağıstanlı'nın evini basmış, onu ele geçirmiştir.Sorguya çekip, Dağıstanlı'dan Polat'ın yerini öğrenmek istemiştir. Ancak Dağıstanlı, Polat'a ihanet etmemek için direnmiş, Tilki Andrei'nin kendisini ve ailesini ölümle tehdit etmesi sonrası onunla ile işbirliği yapmak zorunda kalmıştır. Sonrasında plan değiştiren Tilki, Polat'ı öldürmek yerine ona kardeş ve evlat acısı çektirmek için Safiye ve Elif'i kaçırmaya karar vermiştir. Dağıstanlı'yı yem olarak Polat'a göndermiş, Polat bu aşamada Tilki'nin yaşadığını öğrenmiş ancak yine de Safiye ve Elif'in kaldığı yeri söyleyerek Tilki'nin evi öğrenmesine sebep olmuştur. Tilki daha önce yaptığı anlaşma gereği Karun'un isteğini yerine gine getirerek Dağıstanlı'yı bir alış-veriş merkezine canlı bomba olarak kullanmaları için Smith ve Ariel'e göndermiştir. Polat'ı Dağıstanlı'yla oyalamış, kendisi de Polat'ın kızı ve kardeşinin bulunduğu evi onları kaçırmak ve Polat'a gözdağı vermek için basmıştır. Tam Polat'ın kardeşi Safiye'yi kaçıracakken Polat'ın kızı Elif ışıkları kapatmış ve Tilki de korkutma amaçlı rastgele ateş açarak evde bulunan Profesör Altay'ı yaralamıştır. Elif ışığı tekrar yaktığında Safiye de can havliyle arkasındaki tüfeğe sarılıp Tilki'ye doğrultmuş, Tilki ise orada kan dökmek istemediğinden Safiye'ye direnmemiştir. Bu sırada Safiye'yi koruyan Pusat'ın adamları Korgenski ekibini yakalamış Tilki ve ekibini dizüstüne çöktürerek ellerini bağlamıştır. Safiye ve Elif'in güvenliği için Pusat onları oradan uzaklaştırmış, Tilki'yi teslim etmek için Polat ve Cahit'i beklemiştir. Ancak bu bekleme onları pahalıya patlamış, ekip Tilki'nin daha önceden planladığı tuzağa düşmüş, Andrei'nin dostları gelmiş ve Korgenski ekibini kurtarmıştır. Çıkan çatışmada da gafil avlanan Pusat Çakır ve adamları silahlarını çekmeye zaman bulamadan vurulmuşlardır. En büyük düşmanı Polat Alemdar'dır.Amacı Stefan'ın intikamını almak, Safiye Karahanlı'yı Polat'ın gözünün önünde öldürmektir. Polat Alemdar'a çok zarar verecektir. Son olarak hanedanlar konseyi adına Karun, Rus Hanedanlığı temsilcisi Sergei'nin kendilerine ihanet ettiği dedikodularını işitmiş ve bu ihaneti kesin olarak ispatlamak için Asya'yı (Zeynep) görevlendirmiş, Asya Rusya'ya gelerek Tilki Andrei ile temasa geçmiştir. Tilki de Asya'ya Sergei'yi takip etmesi konusunda yardımcı olmuştur. Kurtlar Vadisi dizisinde Hakan Meriçliler tarafından canlandırılmış karakter. (69-72) Ruslara karşı savaşmış Çeçen bir komutandır. Çeçenistan Cumhurbaşkanı Cevher Dudayev'in en yakınındaki isimlerdendir. Dudayev'in emrinde Birinci Çeçen Savaşı'nda komutanlık yapmış, Ruslara ağır kayıplar verdirmiştir. Dudayev'in öldürülmesi sonrası o da Rusların hedefine girmiş, kendisine pek çok suikast girişiminde bulunulmasına rağmen bunlardan sağ kurtulmayı başarmıştır. Dostları Osman Gaziev ve Ethem Giray ile birlikte maddi destek almak ve Türkiye'de İbrahim Ahıskalı'nın başını çektiği Rus mafyasını çökertmek için İstanbul'a gelmişler, kendilerine zamanında destek veren eski dostları Doğu Eşrefoğlu ile görüşmüşlerdir. Doğu Bey'in önerisiyle mafyaya girmek için Polat Alemdar'ın ofisine gitmişlerdir. Polat Alimcan'ı uyarmış ve Sizi burada yaşatmazlar. demiştir. Çeçenlerin banka hesaplarına 680 milyon dolar aktarmış ve bunun karşılığında hemen Türkiye'den ayrılmalarını istemiştir. Ancak Çeçen liderler Polat'a verdikleri sözü tutmamışlar ve bir süre daha İstanbul'da kalmışlardır. Rus Konseyinin Çarı İbrahim Ahıskalı, da Çeçen komutanları öldürmesi için Tilki Andrei'nin Türkiye'deki ajanı Nina'ya talimat vermiştir. Bu doğrultuda Nina, Alimcan ve adamlarının kaldığı odaya garson kılığına girerek susturucu silahla Alimcan ve diğer Çeçen liderleri öldürmüştür. Kurtlar Vadisi dizisinde Yavuz Fazlıoğlu tarafından canlandırılmış karakter. (69-72) Alimcan ile birlikte İstanbul'a gelmiş ve Nina tarafından öldürülmüştür. Kurtlar Vadisi dizisinde Halil İbrahim Er tarafından canlandırılmış karakter. (69-72) Alimcan ve Osman ile birlikte İstanbul'a gelmiş ve Nina tarafından öldürülmüştür. Kurtlar Vadisi dizisinde Sinem Bayer tarafından canlandırılmış karakter. (23-36) Yahudidir, İsrail ile önemli bağlantıları vardır. Ailesi, Yahudilerin köklü ailelerindendir. Türkiye'deki adı Işıl Çolak'tır. Tombalacı Mehmet'in karısıdır. Tombalacı ile çıkarları gereği evlenmiştir. Samuel Vanunu ile birlikte Çin'e yatırım yapar, daha sonra İplikçi Nedim de bu ortaklığa katılır. Tombalacı köşeye sıkışınca onun adına Baron ile görüşür ve Baron, Çakır-Tombalacı savaşını bitirir. Ama daha sonra Mehmet Çolak'ın Ruslarla anlaştığını öğrenince Tombalacı'yı öldürtür. Tombalacı'nın ölümünden sonra Esther, kocasının Konsey'e güvendiğini ama eli boş kaldığını belirtir. Baron ise ona kocasının ihanetini anlatır, yasını sessizce tutmasını ve intikam hislerini gömmesini söyler. Karakterin dizideki rolü bittiğinden bir daha gözükmez. Kurtlar Vadisi dizisinde Erdinç Olgaçlı tarafından canlandırılmış karakter. (21-31) Tombalacı Mehmet'in sağ koludur. Emniyet müdürlüğünden emekli olmuştur. 2. Susurluk Kazası olarak bilinen trafik kazasında ölür. Kurtlar Vadisi dizisinde Ahmet Baki Kurtuluş tarafından canlandırılmış karakter. (32-35) Burhan'ın ölümünden sonra Tombalacı Mehmet'in sağ kolu olmuştur. Çakır ve Polat, Tombalacı'yı teknede yakaladıktan sonra bir daha gözükmez. Kurtlar Vadisi dizisinde Demir Karahan tarafından canlandırılmış karakter. (19) İstihbarat teşkilatının 1 numaralı ismidir. Aslan Akbey'i uzun süredir tanımaktadır. Ufuk Bey'in ölümünden sonra KGT'yi ziyarete gelir ve Aslan'ın yanlış yaptığını söyler. Bu olayı derinlemesine araştıracağını, hesabını soracağını ve Ankara'dan KGT'nin tekrar gözden geçirilmesini isteyeceğini söyler ve oradan ayrılır. Kurtlar Vadisi dizisinde Erdoğan Ersever tarafından canlandırılmış karakter. (7-18) Ufuk Bey, istihbaratın ikinci adamıdır. Aslan Bey ile Irak ve Suriye hakkında tartışırlar. Ufuk Bey, Aslan Akbey'den Şiiler hakkında bir rapor ister. Aslan, bu raporu hazırlar. Konuşmalarından ve yaptıklarından Ufuk Bey'in CIA adına çalıştığını fark etmiştir. Bunu görüp suçüstü yapar ve Ufuk Bey'i CIA Ajanı Edward ile birlikte basar. Sorgulamak için KGT'ye getirildiğinde bazı hastalıkları olduğu ortaya çıkar. İlaçlar temin edildiğinde Ufuk Bey ilaçları içerek ölür. Kurtlar Vadisi ve Kurtlar Vadisi Pusu dizilerinde Alpay Özdoğancı tarafından canlandırılmış karakter. (18-20) CIA'in Türkiye'deki ajanlarından biridir. Ufuk Bey ile görüşmesi basılınca sınır dışı edilmek üzere bekletilmektedir. KGT ajanları öldürmek üzere kaldığı otel odasına gelir ve 3 kurşun sıkarlar. Kurtlar Vadisi'nde öldüğü düşünülür ancak Pusu'da yeniden ortaya çıkar. Kurtlar Vadisi ve Kurtlar Vadisi Pusu dizilerinde Andy García tarafından canlandırılmış karakter. (96-97) Dünya baronudur. Polat, Kripteksi ele geçirince onunla görüşmek için pasaport ve uçak bileti yollar. Hollywood'daki lüks malikânesinde, Lisa ile birlikte Polat Alemdar'la görüşür. Ondan Kripteksi vermesini ister, Polat kabul etmez. Amon, bütün sevdiklerinin ölebileceğini söyler. Polat ise bütün sırları deşifre edebileceğini söyler. Bunun üzerine Amon, Polat'ı serbest bırakır. Yıllar sonra Kurtlar Vadisi Pusu dizisinde gözükür. Piramit Operasyonu başlayınca Türkiye'ye gelir. Ayasofya'da yeniden Polat ile görüşür. Daha sonra tekrar ABD'ye döner. Kurtlar Vadisi dizisinde Sharon Stone tarafından canlandırılmış karakter. (96-97) Amon'un eşidir. Cazibesiyle Polat Alemdar'ı ikna etmek için uğraşır ama ikna edemez. Kurtlar Vadisi dizisinde Kevin Kennedy tarafından canlandırılmış karakter. (96) Amon'dan kaseti için destek ister. Amon, bir tanrı gibi onu affeder. Daha sonra gözükmez. Kurtlar Vadisi dizisinde Şahin Çelik tarafından canlandırılmış karakter. (42) Ürdün'ün başkenti Amman'da Rus baron Aleksandr İvanov ile görüşür. Mehmet Karahanlı suikastı için para alır ve örgütün üyelerine suikast için emir verir. Daha sonra gözükmez. Kurtlar Vadisi dizisinde Kürşat Atlıoğlu tarafından canlandırılmış karakter. (42-43) El Mizan örgütünün üyesidir. Mehmet Karahanlı suikastı için emir alır. Bombalı saldırıyı gerçekleştirmek üzereyken KGT ajanı tarafından etkisiz hâle getirilir. Kurtlar Vadisi dizisinde Şıvga Gerez tarafından canlandırılmış karakter. (37-45) Halit ve Metin'in ablasıdır. Onları yetiştirip büyütmüş, aynı zamanda akıl hocaları olmuştur. Cerrahpaşalılar onun sözünden çıkmaz. Metin'in kafası kesildikten sonra 40 gün kan dökmeyeceksin demiştir. Ancak daha sonra bunun sadece Metin'in katillerini kapsadığını, diğerlerine istediğini yapabileceğini söyler. Çetin (Çeto) adında bir oğlu vardır. Halit, onu Demir'in mekânına eğlenceye yollar. Ama Demir mekânı kapatmak zorunda kaldığı ve 10,000 dolar harçlık vermek zorunda kaldığı için Halit'i Çakır'a satar. Bir hayat kadınıyla Çeto mekândan alınır. Bir odaya tutsak edilir ve Abdülhey ve Erhan tarafından tuzak hazırlanır. Kapı açılırsa Çeto ölecektir. Yeğeninin yeri Çeto'ya söylenince Halit hemen otele gider. Hiç düşünmeden kapıyı açar ve ablasının oğlunu, yeğenini, kendi elleriyle öldürür. Bunun üzerine ablası büyük bir acı yaşar. Halit, kendini öldürmek üzereyken onu durdurur. Halit'e sefirlik teklifi geldiğinde Surdan dışarı çıkmak iyi bir şey mi bilmiyorum Halit. der. Neticesinde Halit, Memati tarafından iple boğularak öldürülür. Daha sonra Cerrahpaşalıların Ablası bir daha gözükmez. Kurtlar Vadisi dizisinde Ökkeş Avgın tarafından canlandırılmış karakter. (42-43) Karakterin rolü bittiğinden bir daha gözükmez. Kurtlar Vadisi dizisinde Ergin Duru tarafından canlandırılmış karakter. (42-43) Karakterin rolü bittiğinden bir daha gözükmez. Kurtlar Vadisi dizisinde Haluk Yüksel tarafından canlandırılmış karakter. (59-60) Aslan Akbey suikastını Mithat'ın aracılığıyla üstlenir. Tutuklanıp hapse girer, hapiste intihar eder. Kurtlar Vadisi dizisinde Cüneyt Şen tarafından canlandırılmış karakter. (1-4) Çakır'ın adamıydı. Meral'le birlikte olduğu ve birlikte kokain çektikleri sırada oda Çakır tarafından basılır ve Çakır, Hüseyin'i yastıkla boğarak öldürür. Kurtlar Vadisi dizisinde Doğan Tank tarafından canlandırılmış karakter. (1) Silah kaçakçısıydı. Laz Ziya'nın rakibi olduğu için Çakır tarafından öldürüldü. Ünlü Üç Cinayet'in üçüncüsüdür. İsim benzerliği ve faaliyet gösterdiği alandan dolayı Savaş Buldan'ı temsil ettiği öne sürülmektedir. Kurtlar Vadisi dizisinde (...) tarafından canlandırılmış karakter. (1) Bir zamanların kumarhaneler kralıydı. Tombalacı Mehmet'in rakibi olduğu için Çakır tarafından öldürüldü. Ünlü Üç Cinayet'in ikincisidir. İsim ve lakap benzerliği, faaliyet gösterdiği alan ve ölümünün benzerliğinden dolayı Ömer Lütfü Topal'ı temsil ettiği öne sürülmektedir. Kurtlar Vadisi dizisinde Hüseyin Özay tarafından canlandırılmış karakter. (1) Uyuşturucu kaçakçısıydı. Hüsrev Ağa'nın rakibi olduğu için Çakır tarafından öldürüldü. Ünlü Üç Cinayet'in birincisidir. İsim benzerliği, faaliyet gösterdiği alan ve ölümünün benzerliğinden dolayı Behçet Cantürk'ü temsil ettiği öne sürülmektedir. Kurtlar Vadisi dizisinde Mehmet Emin Yanık tarafından canlandırılmış karakter. (35-54) 2. Dünya Savaşı'nda savaşan Sovyet general Sergey İvanov'un oğludur. KGB ajanıdır. Azerbeycan ve Özbekistan en yoğun çalıştığı bölgelerdir. Amerika'nın Türkiye'deki etkisini azaltmak için yerel ittifak arayışına girer. Ancak Karahanlı'nın kurduğu plan doğrultusunda Testere Necmi'nin yatında Polat Alemdar tarafından öldürülür. Kurtlar Vadisi dizisinde Ulgar Manzakoğlu tarafından canlandırılmış karakter. (52-84) Ruslarla olan yakın ilişkilerinden dolayı Rus İbrahim olarak bilinir. Ahıskalı, Aleksandr İvanov'un öldürülmesinden sonra ön plana çıkmıştır. Onun ölümünden sonra baronlarla birlikte Rus Konseyini kurup çar olmuştur. Mehmet Karahanlı'nın lideri olduğu Kurtlar Konseyini çökertmek için elinden geleni yapmıştır. Farklı ittifaklar denemiş olmasına rağmen başarılı olamamıştır. Başta Polat Alemdar'ı yanına çekmek istemiş, başaramamıştır. En yakın adamı Rus Selim, Polat Alemdar tarafından domuzlara yedirilerek öldürülmüştür. Polat, Kurtlar Konseyi'ne girmeden önceki gece Polat'a başarısız bir suikast düzenlemiştir. Kurtlar Konseyi, sıkı korunduğu için Rus İbrahim'e dokunamamıştır. Türkiye'deki başarısız eylemleri nedeniyle KGB ajanı Tilki Andrei, Türkiye'ye Ahıskalı'yı korumak için gönderdiği tetikçisi Nina'yı öldürüp İbrahim Ahıskalı'yı uyarmış, Ahıskalı'nın gerekli tedbirleri almaması sonunda kendi konseyinin silah baronu olan Akrep Bekir'in ihaneti sonucu Polat Alemdar'ın adamları tarafından konseyi ile birlikte ortadan kaldırılmıştır. Kurtlar Vadisi dizisinde Tarık Şerbetçioğlu tarafından canlandırılmış karakter. (52-72) Rus konseyinde İbrahim Ahıskalı'nın sağ koludur. İvanov'un ölümünden sonra Ahıskalı'ya Rus konseyi kurması emredilmiş, Selim de Konsey için ülkedeki önemli mafya baronlarını toplayıp Ahıskalı'ya el öptürmüştür. Memati Baş'ı öldüresiye dövdürtmüştür. Memati hastanede yatarken Polat Alemdar, Selim'i aç domuzlara atarak intikamını almıştır. Kurtlar Vadisi dizisinde Zekai Müftüoğlu tarafından canlandırılmış karakter. (58-84) Asıl ismi Bekir Çavdar'dır. Rus Konseyinin silah baronudur. Kurtlar Konseyinin tüm üyeleri eskiden tanıdığı ve iş yaptığı kişilerdir. Güç ve paraya çok zaafı olduğundan, içinde bulunduğu gruba kolayca ihanet edebilir. Rus Konseyi, kendisinden uyuşturucu baronu olarak görmek istediği Halil İbrahim Kapar'ı hapishaneden kaçırmasını istemiştir. Akrep Bekir de Halo'yu kaçırması için Pala ile anlaşmıştır. Ancak Pala'dan önce davranan Polat Alemdar, Halo'yu Kurtlar Konseyi için kaçırmıştır. Akrep, sonrasında Halo'yla görüşmüşse de Halo, Akrep'e racon keserek Karahanlı'nın konseyine katılmıştır. Hüsrev Ağa'nın mirasına konmak için Ankara'dan İstanbul'a gelen Kirve ile iş birliği yapmıştır ancak Kirve sonrasında Halo tarafından öldürtülmüştür. En büyük rakibi Laz Ziya'dır. Karahanlı'nın ölümü sonrası konseyde oluşan boşlukta yeni baron Polat, Akrep'e konseyde Laz Ziya'nın yerine geçmesini teklif etmiş, karşılığında Akrep'ten Rus Konseyinin diğer üyelerine düzenlenecek operasyonda kendilerine yardımcı olmasını istemiştir. Rus Konseyinde yapılan toplantı sırasında tuvalete gitmek bahanesiyle odadan çıkmış ve bastonunu kapıya dayayarak kapının açılmasını engellemiştir. Nitekim Polat Alemdar'ın adamı Memati'nin helikopterle mekânı taraması sonrası İbrahim Ahıskalı başta olmak üzere Rus Konseyinin tüm üyeleri öldürülmüştür. Ahıskalı'yı denetlemek için Türkiye'ye gelen Tilki Andrei, konseye toplantı sırasında baskın yapıldığını ve sadece Akrep Bekir'in sağ kaldığını öğrenmiştir. Akrep'in ihanet ettiğini anlayınca Akrep'in yatağına akrep koymuştur. İronik bir şekilde, akrebin kendisini sokması sonucu ölmüştür. Kurtlar Vadisi dizisinde Çelik Bilge tarafından canlandırılmış karakter. (58-84) Fuhuş baronudur. İbrahim Ahıskalı'nın Kurtlar Konseyine karşı verdiği savaşta Sadri, İplikçi Nedim'e 1 milyar dolar para teklif etmiş ancak Mehmet Karahanlı'nın adamı olan Nedim bu teklifi reddetmiştir. Memati Baş, Rus konseyini helikopterle tararken ölmüştür. Kurtlar Vadisi dizisinde Atilla Şendil tarafından canlandırılmış karakter. (58-84) Tam adı Turgut Kuyucu'dur. Yer altı kaynaklarının baronudur. Polat Alemdar, Elif Eylül'ün kaçırılmasından sonra Turgut'un ofisini basmış, o sırada Memati Baş ve adamları Turgut'un oğlunu ele geçirmiştir. Memati Baş, Rus konseyini helikopterle tararken ölmüştür. Kurtlar Vadisi dizisinde Mehmet Özcan Varaylı tarafından canlandırılmış karakter. (37-45) Testere Necmi'nin himayesindedir. Konsey tarafından sefir atanan Süleyman Çakır'ı tanımamış Çakır'ın çağırdığı toplantıya da kendisi gitmeyerek Metin'i yollamıştır. Kardeşi Metin toplantıda Çakır ve Polat'a hakaret etmesi nedeniyle Polat Alemdar tarafından öldürülmüştür. Halit kardeşinin intikamını almak için adam toplasa da ablası Metin'in yasının tutulması için Halit'den 40 gün Çakır ve Polat'a bir şey yapmamasını istemiştir. Bu süre zarfında Halit rahat durmamış, İstanbul'da okulların önünde adamlarını uyuşturucu satmaya başlamıştır. Pusat Çakır'ın okul çantasına hap koydurmuş, Polat'ın sevgilisi Elif'in kardeşi Eren'i hapishanede şişleterek ağır yaralanmasına sebep olmuştur. Bunun üstüne Çakır karşı hamle yapmış, Abdülhey ve Erhan'a Halit'in yeğeni Çeto'yu öldürtmüştür. Konseyin Çakır'ın kalemini kırması sonrası Testere Necmi, Çakır'ı öldürmesi için Halit'i görevlendirmiş, Süleyman Çakır 43.bölümde Halit'in kurduğu pusuda Halit tarafından vurulmuş ve iki bölüm sonra ölmüştür. Çakır'ın intikamını almak için Sefirlik Masası üyelerini tek tek infaz eden Polat Alemdar, Cerrahpaşalı Halit'in evini de basmış, Halit 45. bölümde Memati tarafından kemerle boğularak öldürülmüştür. Kurtlar Vadisi dizisinde Mehmet Polat tarafından canlandırılmış karakter. (37) Cerrahpaşalı Halit'in küçük kardeşidir. Abisi Halit gibi psikopattır, Halit'e büyük saygı duymaktadır. Memati, Süleyman Çakır'ın toplantısına davet edildiklerini bildirmek için Cerrahpaşalılar'ın mekânına gelmiş, Halit racon keserek toplantıya kardeşi Metin'in geleceğini söylemiştir. Metin toplantıda Polat ve Çakır'a hakaret etmiş, Polat'a Sen kimsin lan racon kesiyorsun? demiş, Polat da cevap olarak Racon kesmiyorum, kafa kesiyorum! diyerek Metin'in kafasını kesmiştir. Bunun üzerine Çakır ve Halit arasında büyük bir hesaplaşma başlar. En sonunda Halit, Çakır'ı vurarak kardeşinin intikamını alır. Kurtlar Vadisi dizisinde Güray Kip tarafından canlandırılmış karakter. (37-45) Asıl adı Bedri Koçanlı'dır. 45. bölümde Memati kalbine bıçak saplayarak öldürür. Kurtlar Vadisi dizisinde Engin Özsayın tarafından canlandırılmış karakter. (37-45) Asıl adı Fethi Gümüş'tür. 45. bölümde Abdülhey öldürür. Kurtlar Vadisi dizisinde Ali Yaylı tarafından canlandırılmış karakter. (37-45) 45. bölümde Polat Alemdar öldürür. Kurtlar Vadisi dizinde Erdal Cindoruk tarafından canlandırılmış karakter. (37-45) 45. bölümde Memati öldürür. Kurtlar Vadisi dizisinde Latif Akgedik tarafından canlandırılmış karakter. (37-45) 45. bölümde Memati öldürür. Kurtlar Vadisi Pusu karakterleri listesi "Kurtlar Vadisi Pusu dizisinde" yer alan tüm karakterlerin listesi ve oynadıkları bölüm aralığı yer almaktadır. Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Necati Şaşmaz tarafından canlandırılan karakterdir. Kurtlar Vadisi'nin ilk sezonunda Arda Esen, ikinci sezonundan itibaren Umut Tabak tarafından seslendirmiştir. (1-300) Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Gürkan Uygun tarafından canlandırılmış karakter. (1-162) Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Kenan Çoban tarafından canlandırılmış karakter. (1-229) Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Erhan Ufak tarafından canlandırılmış karakter. (1-300) Kurtlar Vadisi'nde Begüm Kütük, Kurtlar Vadisi Pusu'da Gaye Gürsel tarafından canlandırılmış karakter. (196-300) Kurtlar Vadisi'nin ilk bölümlerinde İnci Melis Pars tarafından, sonraki bölümlerinde ve Kurtlar Vadisi Terör, Kurtlar Vadisi Pusu dizilerinde Serpil Tamur tarafından canlandırılmış karakter. (1-244) Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Emin Olcay tarafından canlandırılan karakter. (1-233) Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Erdem Ergüney tarafından canlandırılmış karakter. (1-166) Kurtlar Vadisi Pusu dizisinde Cahit Kayaoğlu tarafından canlandırılmış karakterdir. (77-300) Eski daha önce askeri kamplarda yetişmiş ve polis meslek eğitimi almış istihbaratçıdır. Saha adamıdır. Polat'ın eski ekibinde yer almıştır. Çoğu operasyona katılmıştır. Ekip dağılınca İsviçre'ye gitmiştir. Safiye Karahanlı üzerinden onu koruyan Mehmet ile iş birliği yapıp tapınakçılara ulaşmayı planlamaktadır. Tapınakçıların üstadı ile görüşmüş ve tapınakçılara katılmak için bir görev üstlenmiştir. Öncelerde hain sanılsa da sonrasında, Polat Alemdar'ın yaşadığını öğrenir Siber Güvenlik Teşkilatı'nın yapmış olduğu bir satranç oyunu sistemi sayesinde İhtiyarlar Heyeti ile iletişime geçerek tapınakçılardan Heyet'e bilgi sızdırmaktadır. Abdülhey Çoban ölünce Polat Alemdar'ın yeni sağ kolu olmuştur. Kurtlar Vadisi Pusu dizisinde Ali Buhara Mete tarafından canlandırılmış karakterdir. (163-264) Arnavut asıllıdır. Soğukkanlılığı, sırdaşlığı, inadı ve çözüme yatkın fikir, hal ve tavırları ile dikkat çeker. Makedonya ve Kosova başta olmak üzere çeşitli Balkan ülkelerinde KGT adına operasyonlarda bulunmuş ve Polat Alemdar tarafından yurda çağrılmıştır. 11 arkadaşıyla birlikte geldiği İstanbul'da KGT adına çeşitli operasyonlara katılmış ve bunları yönetmiştir. KGT Bölgesel Tim liderliği ve en son KGT başkanlığına kadar yükselmiştir. Ancak bir süre sonra KGT Başkanlığı görevinden istifa etmiştir. İrlanda'nın başkenti Dublin'e gitmiştir ve orada sokaklarda müzik çalarak para kazanmaya başlamıştır. Bir gün Akif'in önünde bir kadına kapkaç girişiminde bulunulmuştur fakat Akif, bu olayı engelleyip kapkaççıları dövmüştür. Bunu gören bir mafya babası, Akif'e kendisi için dövüşmesini teklif etmiştir. Akif, bu teklifi kabul etmiştir ve birçok boks maçında rakiplerini alt etmiştir. En sonki maçında, izleyiciler arasındaki Brandon ile birlikte oraya gelen Mr. Key'i göğsünden vurur. Mr. Key vurulduktan sonra hastaneye kaldırılır. Akif yarım kalan işini Mr. Key'in odasındaki oksijen tüpünü patlatarak tamamlar. Bu olaydan sonra yakalanıp Brandon'a götürüldüğünde bunun Mr. Key'in Kosova'da yaptıklarının intikamı olduğunu, onu cihat için öldürdüğünü söylemiştir. Bunun üzerine Brandon Akif'i ŞEDİD'e gönderir. Akif, Sadık Biritani'ye biat ettikten sonra Sagir ile operasyona çıkar. Operasyonda Sagir, Akif'in Polat'ın adamı olduğunu öğrenir. Bunun üzerine Akif'i öldürmeye giderken Akif oradaki bir Türk aşiretiyle ittifak eder ve Sagir'in adamlarını geri püskürtür. Akif kurtulduktan sonra Türkiye'ye döner fakat sınırda jandarma tarafından Polat'ın adamı olduğu gerekçesiyle tutuklanır. Zamanında yargı ulağı tarafından Savcı Leyla'nın yakın koruması olarak göreve getirilen Ahmet tarafından Adliye'nin önünde öldürülecekken Cahit tarafından kurtarılmıştır ve KGT başkanlığına geri dönmüştür. 264. bölümde Marcus tarafından ağır yaralandıktan sonra Gölge asanın bıçağını kalbine saplar. Kurtlar Vadisi Pusu dizisinde Hakan Boyav tarafından canlandırılan bir karakter. (129-232) Hayatının büyük bir kısmını dağlarda teröre karşı mücadele ederek geçirmiş, birçok operasyona katılmış, kendi ekibiyle yüzlerce operasyon düzenlemiştir. Kendi devrinin bittiğini anladığında devletle anlaşma yaparak ölü konumuna geçmiştir. Her şey bu anlaşmanın bozulmasıyla başlar. Kara, Türkiye'de gayri harb mücadelesini en iyi bilen kişilerden biridir. Bu nedenle, devletin içinde ve dışında gizli odaklar tarafından Kara sahaya sürülmek istenmektedir. Kara her ne kadar geri dönmek istemese de yaşananlar onu tekrar sahaya sürecektir. Gerçek hayatta Yeşil ile benzeştirilmektedir. 232. Bölümde Mr. Key'in adamı tarafından vücuduna ebola enjekte edilen Kara, düşmanın pisliğiyle öleceğime kendi askerimin kurşunuyla ölürüm diyerek kendisini Siyah Sancak elemanlarına öldürtmüştür. Kurtlar Vadisi Pusu dizisinde Ayşe Çiğdem Batur tarafından canlandırılmış karakter. (101-263) Elif Eylül'ün üniversiteden arkadaşıdır. Zamanında Ali Candan'dan diplomat olmak için destek istemiştir. Ali Candan, destek vermeyince hakim ve savclılık sınavına girip Cumhuriyet savcısı olmuştur. Önceden oldukça kilolu ve gözlüklüyken Ali ile Polat olarak karşılaştığında oldukça çekici ve fit bir görünüme kavuşmuştur. Bu da Polat'ı oldukça etkilemiştir. Polat ile karşılaştıktan sonra evine sık sık ziyaret eder. Özellikle Nazife Anne'in böreklerini çok sever. Görevi gereği hukuk kurallarına bağlı ve idealistti. Polat'ın yeraltı dünyasıyla yakın teması, Leyla'yı hep rahatsız etmiş ve Polat'ın kanunsuz işlerine engel olmaya çalışmış, Polat'a ve ekibine sürekli ayak bağı olmuştur. Yine savcı olan Ferit, erkek arkadaşı ve partneridir. Aslında Polat'a âşık olan Leyla, Ferit'i sadece Polat'ı kıskandırmak için kullanmaktadır. Polat'ın İnci Tataroğlu'yla birlikte olduğunu öğrendiğinde büyük bir şok geçirir. Polat, onu sadece arkadaş olarak görmektedir. Bunun üzerine ideallerinin önüne hırsları geçmeye başlar. Polat'ın birlikte olduğu İnci'yi hapse attırır. Daha sonra da savcılık yetkileri elinden alınınca istifa edecekken Polat Alemdar tarafından ikna edilerek görevine devam etmiştir. Polat'ın İnci ile birlikte olduğunu öğrenince Ferit'in evlenme teklifini kabul eder. Ama sonra ayrılırlar. Polat, hapishanede İnci ile evlenince Leyla, depresyona girer. Yakın arkadaşı Birsen bu süreçte ona yardımcı olur. İnci'nin Polat'tan olma çocuğu ölünce İnci, rahatsızlanır. Hastaneden kaçıp gazetede yöneticiyken tanıştığı bir arkadaşının evinde saklanır. Leyla ve polisler gelince arkadaşının bebeğini esir alır ve gelirlerse bebeği öldürmekle tehdit eder. Bebeği kurtarırlar ama Leyla bu sırada yaralanır. Polisler İnci'yi hastalığından dolayı tımarhaneye kapatır. Leyla, İnci'yi ziyarete gider ve ziyaretçi defterinden Polat'ın gelip gelmediğini kontrol eder. İnci ile görüşmesinde İnciye çıktığında ne yapacağını sorar. İnci de ilk eşinden çocuğu olan Süleyman'ı büyüteceğini söyler. Daha sonra Polat'a ziyarete gidip gitmediğini ısrarla sorar fakat Polat cevap vermez, geçiştirir. Polat, ilerleyen zamanlarda zor görevlere gider. Leyla, 2 kere onun ölüm haberini alır. Polat'ın ailesini bu zor süreçlerde asla yalnız bırakmaz ve hep yanlarında olur. Polat'ın kızı Elif, Leyla'ya Leyloş der ve Leyla'yı çok sever. Sonradan Türkiye'ye dönen Polat'ın kız kardeşi Safiye ile de çok iyi anlaşır. 263. bölümde Polat ile evlenir ve tekneyle balayına çıkarlar. Teknenin Gölge'nin adamı Yurin tarafından patlatılması sonucu ölür. Polat, onun intikamını 300. bölümde Büyük Hanedanların Liderlerinin toplantısına katılıp Gölge'yi öldürerek alır. Leyla, Polatın son sevdiği kadındır. Kurtlar Vadisi Pusu dizisinde Hatice Şendil tarafından canlandırılan karakter. (48-93) Oğlunun ısrarla evlenmesini isteyen Nazife Candan, Polat'a gelin olarak Ebru'yu düşünmüştür. Ebru'nun babası Ercüment Duru, Gladio'nun adamı olduğundan Polat Alemdar'ı sevmemektedir. Ama Polat'a aşık olan Ebru tüm olumsuzluklara rağmen Polat Alemdar'la evlenir. Polat da annesinin hatrına hala Elif'i düşünmesine rağmen bunu kabul etmek zorunda kalır. Ebru'nun babası deşifre olduktan sonra KGT ile çıkan çatışmada Abdülhey tarafından yanlışlıkla vurularak öldürülür. Babasının ölümünden etkilenen Ebru intikam almak için yemin eder. Babasının ölümünün arkasında kocasının en yakın adamı olduğunu öğrendiği an başından aşağı kaynar sular dökülür. Abdülhey'i babasının mezarına çağırır ve kendisini Aron Feller'in adamlarının takip ettiğinin farkına varmadan Abdülhey'e silah çeker ve koluna ateş eder. Bu sırada hareket eden tim Ebru ve Abdülhey'i ele geçirirler. Feller, Polat'a şantaj yapar. Bir süre sonrası tutuldukları yeri öğrenen Polat Alemdar istihbarattan da yardım alarak mekana baskın yapar ve Ebru'yu kurtarır. Feller'in oyuna geldiği için Polat Alemdar Ebru'ya kızgındır. Çok büyük kavga ederler ama Ebru bebek beklediği için zamanla aralarındaki buzlar erir, bu günlerde Abdülhey de kurtarılır. Polat-Ebru Çifti'nin çocukları Elif dünyaya gelir. Ama kızını Polat'a emanet ettiği halde Polat'ın adamları tarafından kızı öldürülen İskender Büyük, Polat'ın kızını kaçırmaya yemin etmiştir. Elif'in henüz doğduğu günlerde Polat Alemdar'ın hastanesine baskın yapan İskender Büyük, Tuncay Kantarcı'nın Ebru ve kızını saklaması sayesinde Elif'i yakalayamaz. Ancak Tuncay'ın tüm uyarılarına rağmen saklandıkları yerden kaçan Ebru artık Polat'la irtibat kuramamaktadır. Sonunda İskender tarafından saklandıkları yer tespit edilir. Ebru, kızı ve annesiyle İskender'in eline geçer. 93. Bölümde İskender Büyük Ebru ve Elif'i bomba yüklü bir arabaya koyar ve patlatır. Ebru hayatını kaybederken, Aron feller sonrasını düşünerek Elif'i oradan kurtarır. Polat, Ebru'nun intikamını İskender'i ipe çekerek alır. Kurtlar Vadisi Pusu dizisinde Doğa Sakarya tarafından canlandırılan karakter. (129-300) Polat Alemdar ve Ebru Duru'nun kızıdır. Henüz doğduğu günlerde Polat'tan öldürülen kızının intikamını almak isteyen İskender Büyük tarafından Ebru'yla birlikte kaçırılmıştır. Polat Alemdar'a büyük bir darbe vurmak için harekete geçen İskender, Elif'i annesiyle birlikte uzaktan kumandalı bomba yüklü arabaya bağlamıştı. Yaptığı plana göre Polat arabaya yaklaştığında adamı bombayı patlatacaktı. Ancak tam o sırada Aron Feller, Polat'ın kızını arabadan aldırtmış Ebru'nun eline oyuncak bebek vermiştir. Polat Alemdar da tuzaktan kurtulmasına rağmen Ebru Duru'yla birlikte kızı Elif'in de öldüğünü düşündü. Feller, Elif'i Hristiyan olarak yetiştirmek için harekete geçmiş sonrasında Elif'i Margaret Teodora-Josef Beile çiftine evlatlık vermiştir. Margaret Elif'e Elie ismini vermiştir. Aradan uzun zaman geçtikten sonra Aron Feller'in adamı Ünsal Kemal, Polat Alemdar tam kendisini öldüreceği sırada ağzından Elif'in yaşadığını ve Feller'in elinde olduğunu kaçırdı. Bunun üzerine Feller'le görüşen Polat kızını geri alması için Feller'in kendisine verdiği görevleri yerine getirdi. Ancak Feller daha önceden yaptığı başarılı bir plan yapmış, Polat'a kızını aynı zamanda kendisinin Türkiye'deki görevini üstlenecek olan Josef'e verdiğini söylemiş bu şekilde iki düşmanını karşı karşıya getirmeyi amaçlamıştır. Polat bu yaptıklarını öğrenince Feller'i öldürür. Josef, Gladio'nun önemli isimlerinden biri olmasına karşın Elif'i öz kızı gibi görmektedir. Elif de babası olarak bildiği Josef'i çok sevmektedir. Bu sebeple Polat Alemdar, kızına kavuşunca dahi Josef'i öldüremez. Polat da Elif'in babasına çok bağlı olduğunu bildiğinden gerçek babasının kendisi olduğunu söyleyemez. Josef Beile, Shamir'in kurduğu pusuda öldürülünce kızına tüm gerçekleri itiraf eder. Mutlu bir aile olurlar. Ancak bir süre sonra bu kez Elif'in annesi bildiği Margaret ortaya çıkar. Raskoln, Poyraz Kaleli ve Mete Aymar'ı kullanarak Elif'i pek çok kez kaçırmaya çalışır. Her seferinde Polat'ın ekibi tarafından kurtarılır. Sonunda Polat kızını annesi Ebru'nun mezarına götürür ve aklındaki tüm şüpheleri siler. Elif; Ömer Baba, Nazife Anne, Leyla ve halası Safiye ile yaşamaya başlar. Safiye Karahanlı'yı kullanan Profesör Martin'e Tapınakçıların seçilmiş çocuğu olan Elif Alemdar'ı kaçırma görevi verilmiştir. Elif'in Avrupa'da okuması için aileyi ikna etmeye çalışan Martin bu konuda başarılı olamayacağını anlayınca Elif'in sevdiği kişileri tek tek ortadan kaldırıp korkmasını sağlamak için harekete geçer. Elif'in öğretmenini kalp krizi süsü vererek öldürür. Sonrasında Tapınakçıların desteğiyle Nazife Anne'yi öldürtür. Gerçek niyetinin anlaşılması sonrası hemen sonra Polat Alemdar tarafından öldürülür. Elif ve Safiye beraber yaşamaktadırlar. Bir süre mutlulukları devam ettikten sonra Polat'ın düşmanları harekete geçmiş; Leyla Türkmen ve KGT Timi'ne yok etmişlerdir. Safiye Karahanlı'yı öldürerek kardeşinin intikamını almak isteyen Tilki Andrei de Safiye ve Elif'in peşine düşer. Onların İsviçre'deki evini basan Tilki tam ikiliyi kaçıracakken Elif stratejik bir hamleyle ışıkları kapatmış bu sürede Tilki'den kurtulmayı başarmışlardır. Ancak hala tehlikededirler. Gölge ve Tilki Andrei onları aramaktadır fakat bundan da bir sonuç çıkmamıştır. Kurtlar Vadisi Pusu dizisinde ve Kurtlar Vadisi Gladio filminde Musa Uzunlar tarafından canlandırılan bir karakter. (25-93) Emekli subay olan İskender Büyük, ismini tarihteki Büyük İskender'in metaforik bir kombinasyonundan alır. Ayrıca
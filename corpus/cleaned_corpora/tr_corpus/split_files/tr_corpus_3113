göreve başlamış. İlk nöbet gününde tren kazası sonucunda parçalanmış insan vücutları, ağlayan ve acı içinde çığlık atan insanlar ve daha önce görmediği kadar acıyı bir gecede görmesi sigaraya başlamasını ve bunun bağımlılığa dönüşmesine neden olmuş. Bu kadar acıyla başa çıkmak için bir kaçış noktasıymış onun için ve işe yaramazlığını, zararlarını görememiş maalesef. Sonuç olarak anlaşılabilir ki bilgi edinme ve tecrübe kazanma süreci saygı duyulası ve ciddi anlamda zor bir süreç. Bu süreç boyunca ise karşımıza hem kendimizden hem de çevremizden kaynaklanan zorluklar çıkıyor. Buna ek olarak kendi sorgulamalarımız ve teorik olandan gerçek olana ulaşma sürecinde fark ettiğimiz yanlışlarımız bizi aşağı çekip bir hayal kırıklığı ve pes etme duygusuna mahkum ediyor. Ancak her halükarda bu sürecin sonucunu, hem kendimize hem de çevremizdekilere kazandırdıklarını göz önünde bulundurup pes etmeden çalışmalı ve her daim ilerlemeye, öğrenmeye hepsinden önemlisi deneyimlemeye açık olmalıyız. GERÇEKLERLE YÜZLEŞMEK Mİ YOKSA BEKLENTİLER Mİ DAHA ÇOK ÜZER? Bazen insan gerçeklerden kaçmak ister. Yüzleşmekten, canının yanmasından korkar. Belirsizlikle yaşasa da canı acımayacağı için kafasında birden fazla soru işareti olsa da gerçeği öğrenmek yerine umutlarıyla, ihtimalleriyle mutlu olmaya çalışır. Kendi kurduğu hayal dünyasında, kendisini mutsuz etmeden istediği şekilde yaşayabilir. Ben her zaman ne kadar kötü olursa olsun, gerçekleri öğrenmek istemişimdir. Çünkü gerçeklerden kaçmak ya da belirsizliklerle yaşamak insana huzur vermez hiçbir zaman. Aklında bin bir türlü sorular, kafanı kurcalayan olaylar… Bunlarla uğraşmaktan ve bunlara kafa yormaktan bir süre sonra yorgun düşer insanın aklı ve bedeni. Canı ne kadar yansa da, hayalleri ve umutları bir anda tuzla buz olup yok olsa da aklındaki ‘acaba?’lardan kurtulduğu için şanslıdır bence. Olmayacak bir hayale kendini kaptırıp gitmektense, gerçeğin soğuk bir rüzgâr gibi yüzüne çarpıp, onu kendine getirmesiyle kendini ne kadar harap ettiğini, olmayacak duaya âmin demenin acizliğini hissedebilir. Bu kesinlikle kötü bir şey değildir çünkü beklentilerin acıttığı kadar acımaz canı. Beklentiler ihtimallerini kaybetmeye başladığında ufak darbeler alır insan belki ama gerçekler yüzüne çarptığına o ufak darbeler yerine bir sürü bıçak saplanır karnına. Belki acısı bütüne bakınca eşittir ama bir anda kuvvetli bir şekilde gelen acı öldürmez ama süründürür cinsten bir etki bırakabilir. Geçmişte yaşadığım tecrübelerden yararlanarak kolay kolay yıkılmam dediğim şeylerden biridir gerçekler karşısında güçlü durabilmek. Fakat geçenlerde öğrendiğim bir şey beni tüm belirsizliklerimden kurtarmasına rağmen, mutsuzluklarla dolu bir odaya kapattı adeta. Yaşadığım yıkımı, acıyı, üzüntüyü anlatabilir miyim, anlatsam nasıl anlatırım bilmiyorum ama hani derler ya anlatılmaz yaşanır, işte yaşadığım şey tam olarak böyle bir şeydi. Sanki gerçekler arkadaşımın ağzından dökülürken benim gözyaşlarım el ele tutuşmuş gözlerimden akmaya çalışıyorlar ama benim güçlü bedenim onların gözlerimden süzülmesine izin vermiyordu. Kanım çekilmiş, beynim tüm fonksiyonlarını yitirmişti. Bunu öğrenmek istediğim ve öğrenince geldiğim bu durum için kendime kızıyordum. Arkadaşlarım, gerçeği öğrendiğim ve aklımdaki tüm belirsizliklerden kurtulduğum için mutlu olmam gerektiğini söylediler. Ama minik ve çok kırılgan kalbim ile göğsüm arasına sıkışan o şeyi hiçbir söz oradan kaldırmaya yetmiyordu. Bir hafta sonra kendimi toparlamış ve bu üzücü olayın üstünü kapatmıştım. Çünkü biliyordum ki, eğer insan geçmişte yaşadıklarına takılı kalırsa, bugünü yaşayamaz ve geleceğindeki güzellikler de ona gelmez; gelse bile o insan o güzellikleri görmez. Bu üzücü olayı atlatmamdaki en büyük etken, gerçeği görmemin, tüm belirsizliklere rağmen içimde besleyeceğim umutların, hayallerin beni ileride yaşayacağım daha kötü bir olaydan koruduğuna inanmam oldu. Hep bir beklenti içinde olduğumdan belirsizlik içinde olmak beni üzmüyordu, sanki belirsiz bile olsa o olayın olma ihtimali hep varmış ve bir gün mutlaka gerçekleşecekmiş gibi hissetmeme neden oluyordu. Çok üzüldüm, çok gözyaşı döktüm belki ama geçmişe bir perde çekip, bugünümü yaşamaya devam ettim. Geçmişe takılıp kalsaydım eğer, bugünümü yaşayamazdım. Her ne olursa olsun belirsizlikler insanı üzer. Çünkü her belirsizliğin içinde beklenti vardır ve bu beklentiler insanı yaralamaktan başka bir işe yaramaz. Her beklenti, geçmişten bir olayın kalıntılarını taşır ve bu kalıntılar yeni keşfedilecek kişilerin, olayların kısacası geleceğin üstünü örtmekten başka bir işe yaramaz. İnsan bu kalıntıların onun geleceğini etkilemesine izin vermemelidir. Elbette herkes gerçekleri öğrendiğinde güçlü olamayabilir fakat hayat karşımıza neler çıkarır bilemeyiz bu yüzden geçmişte yaşadığımız bizi üzen, kıran, yıpratan ne varsa arkamızda bırakıp bugünümüze odaklanmalıyız. Çünkü bugünü de hayatımızda bir kere yaşıyoruz, gelecekle ilgili kaygılarımız da olmamalı. Sadece ve sadece yaşadığımız bugünün tadını çıkarmalı ve hayattan olabildiğince keyif almalıyız. Hayatın bize sunduğu engebeli yollarda tökezleyebilir, düşebiliriz ama önemli olan düştükten sonra kalkıp tüm gücümüzle hayatımıza kaldığımız yerden devam etmektir. Önemli olan yıkılmadım ama ayakta da değilim demek değildir, düştüm ama kalktım diyebilmektir. Sedanur AVCI İSTANBUL Geçen hafta öğretmenimizin derste İstanbul Tasarım Bienal’i hakkında konuşmasından sonra arkadaşlarımla birlikte İstanbul’a gitmeye karar verdik. Diğer öğrencilerin ve ünlü tasarımcıların projelerini görmek beni heyecanlandırmıştı. Ben de hem Bienal’i gezmiş olacaktım, hem de artık İstanbul’da yaşayan çocukluk arkadaşımı ziyaret etmiş olacaktım. Sekiz kişi gitmeyi planlarken üç kişi kaldık. Başımıza gelen talihsizlikler kalan üç kişiyi de strese soktu. Böyle olaylarda en sakin ve olumlu kişi ben olurum çünkü çok heveslendiğim her işte mutlaka bir aksilik yaşadığım için kriz anlarını kolay atlatırım. En azından ben öyle sanıyordum ama bu kez çok değişik bir stres içine girdim. Sanırım arkadaşlarımın sorumluluğunu da kendi üstüme aldığım için oldu. İki gün kala biletleri aldıktan sonra rahatlamıştım gideceğimiz gün uçağımızın iptal olduğunu öğrenene kadar. Ben geç uyandığım için arkadaşlarım yeni biletleri çoktan ayarlamıştı ama bu kadar aksilikten sonra “Acaba gitmememiz gerekiyor ve biz fazla mı zorluyoruz?” diye düşünmeye başladım. Diğer yandan da bu kadar uğraşmışken ölmek var dönmek yoktu. Farklı uçaklara binecek olsak da havaalanına beraber gidecektik. Arkadaşlarımın yanına giderken bindiğim otobüsün de kapısı bozulunca benim de sinirlerim bozulmuştu. Artık stres yapmak yerine başıma gelenlere gülmeye başladım. Kızların yanına gittiğimde de uçağımızın Fenerbahçe – Manchester maçına kurban gittiğini öğrendim. Fenerbahçe için tahsis edilen uçak arıza yapınca bizim bineceğimiz uçağı onlara tahsis etmişler. İçten içe kaybetsinler istemiştim. Aramızda kalsın, işlerim rast gitmese bile ahım tutar. Fenerbahçe 4-0 yenilmiş o akşam. Evden çıkarken anneme sinirimi, stresimi orada bırakıp döneceğime ve yolda başıma gelen başka bir şey olursa sakin karşılayacağıma dair söz vermiştim. Dünyanın en sakin insanına böyle bir söz vermişken beni artık ne Fenerbahçe sinirlendirebilirdi ne de başımıza gelen diğer aksilikler. Zaten neyi çok fazla istesem hep bir sorun çıkar ve bu olaydan sonra bunun sebebinin kendi kendime stres yapmam olduğunu fark ettim. Sen işleri oluruna bıraktığın zaman işler kendiliğinden oluveriyor. Sana da bunun tadını çıkarmak kalıyor. İstanbul’a inip çocukluk arkadaşıma sarıldığım zaman bunu bir daha anladım. Çok şanslıydım ve gelmek için bu kadar uğraştığıma değmişti. Çok sık görüşemesen bile buluşup sarıldığın zaman bıraktığın yerden devam edebilmek bu dünyadaki en samimi duygu bence. Şartlar bunu gerektirdiği için ya da sadece o an daha yakın hissettiğin için değil gerçekten onu sevdiğin için devam eden bir samimiyet. Bir de çocukluğunu bildiğin birinin ne kadar olgunlaşsa da içindeki çocuk kadar saf ve temiz kalabildiğini görmek var. Bunları düşünürken bütün talihsizliklerimi de olduğu gibi uçakta bıraktım dedim içimden. Buradan dönene kadar hiçbir şeyin beni üzmesine izin vermeyecektim. Zaten anneme sözüm vardı. Bu sözümü tuttum. Çok kolay oldu çünkü başıma hiçbir aksilik gelmedi. Yanımda çocukluk arkadaşım kadar pozitif biri varken benim bile gücüm olumsuzlukları üstüme çekmeye yetmedi. Lisenin son senesi üniversiteyi beraber okumaktı hayalimiz. İstanbul’a gidebilseydim eğer beraber yaşayacaktık. Eskiden kurduğumuz hayallerden bahsederken şimdi çok farklı yerlerde olduğumuzu düşündük. İkimizde halimizden memnunduk ama eğer İstanbul’a gitseymişim orada da çok mutlu olurmuşum bunu anladım. Zaten bu kadar samimi olduğun birinin yanında olmak aile özlemini de azaltacağı için benim için alışması daha kolay olurdu. Çünkü üç gün kalacak bile olsam onun evini girdiğim an kendi evim gibi hissedip alışmıştım. Hayallerimizi gerçekleştirememiş bile olsak eğer gerçekleşseydi ne kadar güzel olabileceğini kendimize kanıtlamıştık. Verdiğim kararların, kurduğum arkadaşlıkların doğru olduğunu görmek İstanbul’u görmekten daha güzel ve keyif vericiydi benim için. Arkadaşımla hasret gidermiştim, İstanbul ile beraber Bienal’i de gezmiştim. Böyle bir zamana denk getirebildiğim için çok sevindim çünkü ünlü tasarımcıların projelerini görmek ufkumu genişletti ve bu kadar güzel bir etkinliğe katılmış olmak beni mesleğim konusunda da heveslendirmişti. Üç gün içinde bir taşla iki kuş vurmuş oldum. Her güzel şeyin bir sonu olduğu gibi bu üç gün de farkına varamadan akıp geçti. Dönüş için uçağa bindiğimde aslında ne kadar şanslı olduğumu düşünürken uçağımızın bozulduğunu ve değiştirmemiz gerektiğini söylediler. Şaşırmadım ve bu olanların belki de olaysız geçirdiğim günlerin kıymetini anlamam için başıma geldiğini düşünerek inip yeni uçağıma bindim. Dönüşte de, İstanbul’a giderken sadece İstanbul gezim güzel geçsin diye dua ettiğim için dönüş yolunda anında aksiliklerin beni bulduğunu fark ettim. Hemen ardından üstümde kalan diğer aksilikleri de bulutların üstünde bırakıp indim. Çağatay İskender 21300769 TURK 101-27 Final Aşk Trafiği Halit Ziya Uşaklıgil’in yazdığı ve en önemli eseri olarak değerlendirilen “Aşk-ı Memnu” adlı kitap birçok çevrede ses getirmiş bir eserdir. Çıktığı zamandan itibaren edebiyat dünyamızda kabul görmüş bir eserdir. Roman, Servet-i Fünun döneminde Fransız akımından etkilenerek yazılmıştır. Kitapta geçen yaşam tarzı ve alışkanlıklarda Batı özentisi olduğu görülmektedir. Örneğin Adnan Bey’in kızı Nihal’in piyano dersleri ya da Matmazel’in ev içindeki rolü bu batılılaşmaya örnek olarak gösterilebilir. Televizyon dünyasında çıkan dizi hali ile eseri daha da popülerleştirmiştir ve yeniden nerdeyse ilk yazımının üzerinden yüzyılı aşkın bir süre sonra okunmasını sağlamıştır. Her ne kadar içeriğinde ve kurgusundan değişiklikler bulunsa da genel olarak halkımızdan çok ilgi görmüştür. Eseri okurken aktarılan detaylar uzun hikayeyi akıcı hale getirmiştir ama en çok aklımda kalan ve kitabın genelinde etkili olan yasak aşk zinciridir. Evin içerisinde bir çok kişinin farklı insanlara duyduğu yasak aşk bulunmaktadır. Başta Bihter’in annesi olan Firdevs Hanım’la ilgilenir gibi gözüken dul Adnan Bey, Bihter ile evlenmek ister ve olaylar başlar. Evliliğin ardından yalıda yaşamaya başlayan genç Bihter genel anlamda mutlu bir yaşantı yaşamaktadır. Gelişen olaylar sonrasında evde ilk sıkıntılar başlar. Bihter ve Nihal arasında oluşan soğuk hava, Firdevs Hanım’ın bahanelerle eve taşınmasıyla daha da artar. Behlül ve Bihter’in birbirine duyduğu ilgi zamanla artar ve gizli gizli ilişki yaşamaya başlarlar. Bihter ve Behlül duygularına yaşanılan olayların da etkisiyle yenik düşüp bir nevi kendilerine her türlü maddi ve manevi desteği veren Adnan Bey’e ihanet etmişlerdir. Bu ihanetin sonu her zamanki gibi kötü bir şekilde sonlanmıştır. Başta gizli bir şekilde devam eden bu ilişki ilk olarak evin genç siyahi hizmetlisi Beşir tarafından görülür. Beşir şahit olduğu olayları kimseye söylemez, bir sır olarak kendinde saklar. Bunu söylememesinin nedenini Beşir’in içinde yaşadığı korkunun neden olduğunu düşünüyorum. Nihal ve Behlül’ün evliliği kararlaşınca, Bihter sinirlenir ve her şeyi annesine anlatıp bu evliliğe engel olmasını ister. Şu ana kadar evin içinde tam anlamıyla bir aşk karmaşası vardır; Bihter Behlül’ü sevmekte, Behlül Nihal’i sevmekte, Beşir Nihal’i ve Firdevs Hanım da içten içe Adnan Bey’i sevmektedir. Yaşanılan bu duygu kaosunu gerçek hayata çok uzak olduğunu düşünmekteyim. Bu kadar farklı duyguların bir evin içinde buluşması yazılan eserin gerçekçi havasına biraz abartılı kaçtığını düşünüyorum. Her ne kadar sadece bir roman ya sadece bir senaryo diye geçiştirilebilecek bir durum olsa bile anlatılan bu olayın zaman zaman samimiliğini sorgulamadan edemedim. Olaylar Beşir’in her şeyi anlatmasıyla son bulur. Yaşanılan yasak aşktan sonra Bihter intihar eder ve Behlül kayıplara karışır. Zaman geçtikçe yalıda yaşayanlar normal yaşantılarına geri dönerler. Bir üzücü olayla hikaye sonlanır; Beşir’in hastalığına yenik düşüp ölmesi. Yaşana trajedi dolu olaylardan sonra Adnan Bey’in ve ev halkının eski haline dönmesi zamanla gerçekleşebilir bir durumdur. Kitabın genelinde var olan benim tanımımla duygu kirliliği genel temayı oluştursa da, içinde geçen küçük detaylar bence kitabı değerli kılan faktördür. Ana tema dışında arka planda geçen olaylar belki de kitabın bu denli önemli olmasını sağlayan temel nedendir. İlk yazıldığında dili ağır ve günümüz kitaplarına göre oldukça süslü olmasına rağmen, batı tekniğine uygun olarak yazılmış ilk kitabımızdır. Daha sonra sadeleştirilerek okunması kolaylaşmıştır. Batı tarzındaki ilk kitabımız olduğu için herkes tarafından bir milli servet olarak okunulması gerektiğini düşünmekteyim. GÖZAÇAN,1 İlayda Gözaçan 21300606 TURK 101/33 Seda Başer Çoban Blog Yazısı 2 16 Şubat 2015 İNSAN OLMAK Buket Uzuner’in Uyumsuz Defne Kaman’ın Maceraları-Su adlı romanında sıkça üzerinde durduğu konu, geçmişte daha çok etkisini göstermiş olan şaman geleneğinin yanı sıra kadının toplumdaki yeri olarak göze çarpıyor. “Okumakla adam olunmuyor.” lafı ne kadar da doğru. Cehaletin sadece okul bitirmekle alakalı olmadığı, kişinin kültürel, ahlaki ve evrensel değerlerini geliştirmesinin daha önemli olduğu gerçeği apaçık gözler önüne seriliyor. Özellikle son zamanlarda kadın-erkek eşitsizliği, kadınlara yapılan haksızlıklar ve zulümler, kadın cinayetleri, tecavüz edilen kadınlar, okumasına izin verilmeyen kızlar, çocuk gelinler ve zamanın gerektirdiklerine yakışmayan fakat hâlâ baş etmek zorunda olduğumuz konular söz konusu iken; bunun farkında olmayan, hatta bazen olmasına rağmen hiçbir tepki vermeyen, çoğunluğunu kadınların oluşturduğu insanların sayısı gittikçe artmakta. Ataerkil bir toplumda doğup büyümenin ve yaşamanın verdiği güven duygusuyla, genel olarak erkeklerde kadını hor görme anlayışı gelişiyor. Örneğin, romanın ana karakterlerinden biri olan Ümit Komiser, polis olmasına rağmen yani lisans eğitimi almasına rağmen, Umay Nine’nin yaşındaki bir kadının evinde oturup torun bakması düşüncesiydi. Bana öyle geliyor ki çoğu erkek, kadınların onlardan daha bilgili, kültürlü, saygın, sevilen ve eğitimli olmasını kendisine yediremiyor. Hayatları boyunca aileleri tarafından pohpohlanmaya alışkın erkeklerin özgüvenleri, karşılarında güçlü bir kadın gördüklerinde sarsılmaya başlıyor ve dolayısıyla kadınları ezme çabaları ortaya çıkıyor. Küçük yaşlardan itibaren erkeklere sunulan egemenlik, şimdi ve ilerleyen yaşlarında kadınlardan daha üstün olduğu düşüncesini aşılıyor. Eve geç gelmesine kızılmayan, kız arkadaşı olduğu zaman ahlaksız cümlelerle tebrik edilen ve bununla böbürlenen, kız kardeşi ya da ablası yanlış yaptığında dövmesi hatta öldürmesi bile istenilen bir erkek çocuğundan yetişkin olduğu zaman kadınlara saygı duymasını bekler misiniz? Ben beklemem; çünkü o çoktan bir kadının ona hizmet ve itaat etmesinin görevi olduğunu, bir kadına istediği zaman istediği şeyi yaptırabileceğini ve yapabileceğini aklına kazımıştır. Bundan dolayı okuma seviyesinin artmasıyla çözülecek meseleler değil bunlar. Kadınları sadece basit bir cinsel obje ve köle olarak değil, onların hayatlarını şekillendirecek bireyler olarak görmeyi öğretmeliyiz. Eğer bir erkeğe bu değerleri ve duyguları zamanında verirseniz, o zaten hangi durumlarda nasıl davranacağını anlar. Öte yandan sadece erkeklerle çözülecek basit bir mesele değil kadının ezilmesi. Eğer bir kadına da kendisini küçük görmemeyi, özgüvenli olmayı, kendi ayakları üzerinde durmayı, başında bir erkek olmadan da hayatın devam edeceğini ve mutlu olacağını, kendini GÖZAÇAN,2 ezdirmemeyi, hakkını aramayı ve en önemlisi kendisini sevmeyi ve kendisine saygı duymayı öğretirseniz, bu sorun büyük oranda çözüme yaklaşacaktır. Ülkemizde ve özellikle İslami ülkelerde kadın olmak çok zor hâle geldi. Kadınlara yapılan zulümlere karşı açılan davaların çoğu kadınlar suçlu bulunarak kapatıldı. “İslam’a uygun davranmamış.”, “Cilve yapmış.”, “Ona saldıran erkeğe karşı gelmemiş, çığlık atmamış ve ya bağırmamış o zaman kendisi bu duruma razıymış.”, “Açık giyinmiş.” ve daha bir sürü benzeri söylemlerle üstleri kapatıldı bu zamana kadar. Öyle bir noktaya geldik ki kadınlar artık kendilerine belirli şartlar koyarak yaşamaya başladı. ”Dışarı çıkarken ne giyersem taciz edilmem?”, “Sevdiğim adamla beraber olamam, ağabeyim ve babam çok kızar.”, “O saatten sonra oradan tek başıma geçemem.”, ”Hava karardı tenha yerlerden değil ana sokaktan yürüyeyim.”, “Evde yalnız yaşadığımı kuryeye çaktırmamalıyım.” ve daha bunun gibi bir sürü düşünceyle hareket etmeye başlanıldı. Kadınları paranoyaklık derecesine getiren bu düşünceler ve sadece kadınları değil bütün insanları ilgilendiren bu konu maalesef insanlık ayıbı ama acı bir gerçek. İster erkek olsun ister kadın; haksızlığa, şiddete ve tacize uğramadan herkesin özgürce yaşama hakkı olduğunu; kendilerini özgürce ifade edebileceklerini; karşı cinsle aynı haklara ve düşünme becerisine sahip olduklarını ve hak ettikleri değerin verilmesi gerektiğini unutmamalıyız. Tuğba Handan Akyüz 21400328 Herkes İçin Demokrasiyle yönetilen ülkemizde her bir birey hür bir şekilde yaşıyor ve başkalarının hürriyetine el uzatmadıkça da hür olmaya devam ediyor ve edecektir de. Peki, ama bu hürriyetin ne kadarı gerçek ne kadarı yanılsama? Derdim politika, ekonomi veya daha başka aynı ölçüde önemli veya daha önemsiz bir konu hakkında dert yanmak değil. Derdim bir bireyin gerçekten ne kadar özgür olduğunu anlayabilmek. Wilhelm Genazino’nun Mutsuzluk Zamanlarında Mutluluk adlı kitabında aslında üniversitede felsefe okumuş ana karakter Gerhard, kendisi istemediği halde kız arkadaşının çocuk yapma isteği karşısında şöyle düşünüyor içinden: “Yeni bir yazgıya maruz bırakılan kişi, bu durumun oturulup konuşulacağı kişi olamıyor haliyle. Durumu daima insanın hiç seçme şansı kalmamış gibi göstermek gerekiyor.” (59-60) Genel olarak hayatıma dönüp bakınca, hem kendimde hem de hemen hemen tanıdığım her insanda istenilen bir şeyleri yaptırma amaçlı bu zorla dayatma yönteminin üzerlerinde kullanıldığını veya tanıdığım insanların bu yöntemi başkaları üzerinde kullandığını görüyorum. Örnek bulmak için çok uzağa gitmeye gerek yok. Anne ve baba hatta abla, ağabey bunun en basit örnekleri. Yemek yemeyen çocuğa yemek yedirmekten tutun, okul döneminin ortasında taşınmaya, boşanma nedenini çocuğa anlatmaya veya Gerard’ın kız arkadaşının yaptığı gibi karşı taraf istemediği halde isteklerinde ısrarcı olmaya kadar hep aynı yöntem kullanılıyor. En kolay yöntem bu çünkü. Başka bir seçenek sunmazsanız başka bir sonuçla karşılaşmazsınız. Haliyle yöntemi uygulayan için gayet güvenli ve uğraşsız bir çözüm. Lakin seçenek sunulmayan, sadece boyun eğmesi beklenen kişi için yıkıcı ve elini kolunu bağladığı için gayet bunaltıcı. Nerden mi biliyorum? Çünkü o eli kolu bağlanan, bunalan çocuk bendim aynı zamanda. Sessizliğimi, uysallığımı fırsat bilen herkes bana bir şeyler yaptırmaya çalıştı. Uzun zaman da yaptım ama artık herkesin, beni, benim onları düşündüğüm kadar düşünmediğini gördükçe bırakmaya başladım bu huyumu ve giderek daha da özgürleştiğimi insanların bana sunduğundan daha çok seçeneği kendime sunabildiğimde fark ettim. Bu yüzden giderek insanlara daha az muhtaç olmaya çalışıyorum. Çünkü insanlar onun için kayda değer bir avantaj sağlamasa da size kendi istediklerini yaptırmaya çalışıyorlar. Bu yüzden kimseyi suçlayamam da aslında. Çünkü yıllardan bu yana, ta toplumun çekirdek biriminde yani ailemizde bize böyle davranılmış. Belki bu yöntemin size uygulandığını fark ediyorsunuzdur ama özel bir ilgi ve özen göstermezseniz sizin de başkalarına uyguladığınızı fark etmiyorsunuz bile. Çünkü her şey o özgürlük duygusunda. Biri özgürlüğünüzü kısıtladığında, kendi sunduğu birkaç seçenek içine sıkıştırdığında huzursuzlanıyor lakin başkasına seçenek sunarken karşıdaki kişinin iradesinin de sahibi olduğunuz yanılsamasıyla sarhoş oluyor insan hafiften. Farkındayım toplum olmamızın sebebi bu; insanların birbirlerine ihtiyaç duymaları, “muhtaç olmaları” lakin aynı zamanda bir birey yani tek olduğumuzu da unutmamalıyız. Toplum içinde yaşayabildiğimiz gibi tek başımıza da yaşamayı becerebilmemiz gerekiyor. Yoksa annesinin ona her konuda seçenek sunmasına alışmış, artık beynini kendi için çözüm üretemeyecek kadar tembelleştirmiş bir çocuk gibi hep başkalarına günden güne daha da fazla bir şekilde bağımlı olacağız. Bu duruma düşmemek için yavaş yavaş ipleri elimize alarak önce insanların, toplumun, içinde yaşadığımız düzenin dayattığı seçeneklerden sonra direkt bu ihtiyaçtan kurtulmaya çalışmalıyız. Demek istediğim yanlış anlaşılmasın. İnsanlardan topyekûn kurtulmak, toplumla iletişim kurmamak, yabanileşip dağlarda, ormanlarda medeniyetten uzak yaşamak değil buradaki mesaj. Uydurduğumuz ve aslında ihtiyaç olmayan bu suni ihtiyaçlardan kurtulmak, gerçekte neye ihtiyacımız olduğunu keşfedip ona göre sade yaşamak çünkü ihtiyaçlarımızı ne kadar azaltırsak ve ne kadar basitleştirip dünyevi maddelerden arındırırsak o kadar sade, öz ama gerçekten özgür olabildiğimiz bir dünya kurabiliriz kendimize ve dayatarak değiştirmeye çalışmadığımız insanlara. Böylece herkes kazanmış olur… HEY SİRİ, CESEDİ NEREYE SAKLAYAYIM? Hatırlıyorum da bundan yaklaşık dört yıl öncesinde okuduğum çok ilginç bir haberde yapay zekâya sahip akıllı telefonlarımızda bulunan sesli kişisel asistanlardan biri olan Siri, ABD’de gerçekleşmiş bir cinayete çok küçük de olsa suç ortağı olmuştu. Habere göre cinayet işleyen bir adam Siri’ye “Bir cesedi nereye saklayabilirim?” sorusunu sormuş, yapımcıların daha önceden programladığı esprilerden birine denk gelen bu soruya Siri ise cevap olarak “Nasıl bir saklama yerine ihtiyacın var? Bataklık, rezervuar, metal dökümhanesi veya çöplük olabilir.” demiş. Eğer merak edip aynı cevabı görmek istiyorsanız, boşuna telefonlarınızı çıkarmakla uğraşmayın, çünkü bu haberden sonra yetkililer bu soruya programladıkları cevabı değiştirdiler. Kaldırdılar demiyorum, çünkü Siri bu soruya hala “Ne, yine mi?” veya “Bunun cevabını eskiden biliyordum.” ya da “Çok komiksin.” gibi yaşanan bu olayı konu alan komik cevaplar veriyor. Siri’nin şakacı davrandığı tek soru elbette bu değil. Siri’nin programlayıcıları onu, olabildiğince bizlere yakınlaştırabilmek için sahte bir mizah anlayışı ile kodluyorlar, yani cevapları Siri gerçekten kendi düşünerek vermiyor. Geçenlerde okuduğum Cevdet Karal’ın, Cesedi Nereye Gömelim adlı farklı temaları barındıran ama tek şiirden oluşan şiir kitabı, aklıma yaşanılan bu olayı getirdi. Şairin sayfalar boyunca sorduğu “Cesedi nereye gömelim?” sorusuna ürettiği bin bir türlü cevabı almak yerine cevabı kolay (!) bir şekilde telefonumuza sorarak bulabiliyormuşuz meğer. Şu ana kadar, akıllı telefonların sesli sanal asistanlarına, en sık sorulan sorunun ne olduğunu biliyor musunuz? “Benimle evlenir misin?” Evet, ne yazık ki, Siri gibi sanal asistanlara evlenme teklifi edenlerin sayısı oldukça fazla. Üzülerek söylüyorum ki bu soruyu soranların büyük bir kısmı sanal da olsa bir sevgiliye sahip olma düşüncesi içinde. Bence, bu kısımdaki insanların neredeyse hepsinin aklında “Acaba, bu Siri’nin bir sevgili modu var mıdır?” düşüncesi var. Sabah günaydın mesajı atan, “Şu sıralar benimle hiç konuşmuyorsun!” diyerek 36 saat telefonlarını kilitleme kaprisi yapan ama aynı zamanda da maddi ve manevi götürüsü olmayan sanal bir sevgili… Cesedi Nereye Gömelim eserindeki “izin versek de yaşayadursa bizimle / bir üçüncü kişi gibi kendi halinde” şeklindeki bir sevgili. (Karal, 2015, s. 34) Bu şekilde düşünenlere yapılması gereken, bir farkındalık yaratmak. Sanal asistanları potansiyel sevgili olarak gören insanlar, uygulamanın arkasındaki gerçeklikten haberdar mı dersiniz? Hiç sanmıyorum. Bu tür insanların karşısına birilerinin çıkıp bu düşünce tarzının yanlışlığını anlatması, arka plandaki varlıkları göstermesi gerekiyor. Cevdet Karal’ın da “saman yoluna gömelim / görmeyelim ama yaşadığını bilelim” (Karal, 2015, s. 72) dizelerini dile getirirken anlatmak istediği bu: Her ne kadar görmeye ihtiyaç duymasak da farkında olmasak da perdelerin ardına gizlenmiş varlıkları unutmamamız gerek. Elektronik asistanların arkasında, yalnızca hissiz metallerin ve her ne kadar insanlar tarafından yazılmış olsa da yüzde yüz akılcılıkta ve sıfır duygu ile işleyen bir program kodlama dilinin olduğunu fark etmek en doğru sonuç olacaktır. Sesli asistan uygulamalarını etkin ve üretken şekilde kullanan insanlar da yok değil. Şahsen, Siri sayesinde, iki hafta sonrasında gerçekleşecek, dolayısıyla unutma ihtimalimin fazla olduğu randevu ve etkinliklerin takibini yapıyorum, anlık yapılan işlerin süresini tutuyorum, okul görevlerinin teslim tarihlerini hatırlıyorum, insanlara sadece Siri’ye söyleyerek mesaj atıyorum. Kısacası, sanal asistanımı tamamen üretildiği amaca hizmet edecek şekilde kullanıyorum. Bence, olması gereken de benim yaptığım, yani objeyi anlamına yönelik kullanmak, tıpkı Cevdet Karal’ın söylediği “Anlamını büyük bir suya bırakılışından alacak olan / Bir taş” (Karal, 2015, s. 17) gibi. Şimdi, bizi buralara kadar getiren haberi ve Cevdet Karal’ın eserini size tekrar hatırlatmak istiyorum. Nedir bu cesetleri sakladığımız yerlerle alıp veremediğimiz? Siri’nin de bataklık, rezervuar, metal dökümhanesi veya çöplük şeklinde de örneklerle belirttiği gibi ölü bedenin bir katil tarafından saklanacak ölü yerlere ihtiyacı olduğunu düşünürüz. Tam tersi bir şekilde, Cevdet Karal ölü bir beden için hayat dolu mekânlar arıyor ki bu iki zıtlığı kullanarak gerçekliğe ulaşmaya çalışıyor. Peki, siz de, eğer imkânınız olsaydı, sanal bir kişisel asistanla sevgili olur muydunuz? Cevabınız evet ise “yaşamın, bireysel gerçekliği yeniden kurma çabasını boşa çıkaran deneyimler üzerine kurulu olduğunu umutsuzca kabullenen okura, o hoşnutsuza, yorulmuşa” (Karal, 2015, s. 7) armağan edilmiş Cesedi Nereye Gömelim adlı kitaptan öğreneceğiniz çok şeyiniz bulunuyor olabilir. İ. İLTER SEZAN KAYNAKÇA (APA) Benimle Evlenir Misin Siri? [Dijital görüntü]. (2015, 4 Temmuz). Erişim 20 Kasım, 2017, http://78.media.tumblr.com/ae36b5b89e67de5c2eadf45f58c137be/tumblr_inline_nmjc5cUMWF1t4av0m_1280.jpg Karal, C. (2015). Cesedi Nereye Gömelim. Bayrampaşa / İstanbul: Everest. Mathew, N. (2014, 18 Ağustos). Robots giving orders now, and humans have no issues [Dijital görüntü]. Erişim 20 Kasım, 2017, https://www.tripletremelo.com/wp-content/uploads/2014/08/robot.jpg SÜPER KAHRAMANLAR İLLA DA HAYALLERDE DEĞİL, ASLINDA HER YERDE İnsanlar neden gerçekte var olmadığını bildiği bir şeye inanmak ister? Hatta bazen zorla varlığına bile inandırır kendini? Bu kadar yalnız mıyız gerçekten de? Tanrı konseptinden ya da batıl inançlardan bahsetmiyorum. En azından henüz. Süper kahramanlar bahsettiğim şey, Sunay Akın’ın mükemmel anekdotlarıyla anlatılmış süper kahramanlar. Birçok insanın hayatını etkileyen, kişiliğinin oluşmasında önemli rol oynayan, aslında gerçek olmayan ama çok bağlandığımız hayali adamlar. Bir beyin fırtınası yapalım hadi. Süper kahramanlar olmasaydı dünya nasıl bir yer olurdu? Ne tarz farklılıklar görürdük insanların psikolojisinde? En başta daha umutsuz olurdu insan. Şu an umudun öneminden bahsetmeyi yeğlemiyorum ama bence bu dünyadaki en önemli olaydır umutlu olmak. İnanılmaz güçlüklerin üstesinden gelen süper kahramanlar nice ilhamlar vermiştir herkese. İyiliğin eninde sonunda kazanacağını bilenlerin sayısı bu süper kahramanlar sayesinde bu kadar fazla belki de. Evet, iyi olanın hep kazanması artık unutmaya başladığımız bir gerçek. Önemli olan bu farkındalığa sahip olmak ve bu adamlar, çok yaşasınlar ki bize bunu çok iyi gösterdiler, gösteriyorlar. Genelde her süper kahramanın bir de süper rakibi olur. Bu süper rakipler de öyle az buz değildir haa. Ama bizimkiler hep kazanır çünkü bu kötülerden bir şey eksik olmaz ; açgözlülük. Hep bir dünyayı fethetme isteği ya da bir her yere kötülük yayma isteği olur bunlarda, gözleri doymaz. E haliyle bir yerde kaybederler. Aslında gerçek hayatla ne kadar uzaklar; uçuyorlar, kaçıyorlar, atlıyorlar falan filan... Ama bir o kadar da yakınlar gerçek dünya hayatıyla. Açgözlülüğün, kötülüğün mahvetmeye çalıştığı güzel olan her şeyin güzel kalmasını sağlayan süper kahramanlarla dolu bir dünyamız var. Süper kahramanlar idealisttir ayrıca. Hayatlarını doğru şeyi yapmaya adarlar. İnsanları süper kahramanlara çeken yegane hislerden biri de bu olabilir mi? Hayatını anlamlandırmak, bir uğur için her şeyini vermek... Bir miras bırakmak hepimizin isteyeceği bir şey değil mi? Biraz daha deli dolu yaşamamalı mıyız sizce de? Biraz daha süper kahramanca. Çünkü hayat sıradan yaşamaya değmeyecek kadar değerli. Herkesin içinde de bir süper kahraman vardır aslında. Herkesin uğrunda hayatını göze alabileceği güzel şeyler vardır. Ama bunları bulacak kadar şanslı olan kişi sayısı az maalesef. Nitekim süper kahramanlar da azınlık değil mi? Hem herkes süper kahraman olsa kimse pek de süper olmazdı. Ama bulan insanlar da, öyle az buz adamlar değil. Hayatımı bu işe adarım diyen adamlar. Geçenlerde kaybettiğimiz devrimci lider Fidel Castro güzel bir örnek mesela. Hayatını dünya bağımsızlığına, adalete, eşitliğe adamış bir kahraman. Marie Curie yine güzel bir örnek verebilir bize. Hayatını bilime adamış ve neticesinde radyoaktiviteyi bulmuştur. Radyoloji bilimini bulan bu süper kadının sonu, trajik bir şekilde radyasyon sebebiyle ölmüştür. İşte bunlar içimizdeki süper kahramanlardır. Bunlar cesaretin, umudun en büyük savunucuları, açgözlülük ve kötülüğün en büyük rakipleridir. Sadece hayal ürünü değildir süper kahramanlar, gerçekte de var olmuş, var olanlardır. He ama yok efendim, bana bu gerçektekiler yeterince süper gelmiyor diyorsanız, olaya yanlış bir pencereden bakıyorsunuz demektir. Olay bu kahramanların ne kadar kötülüğü birer birer yendiği değil de, ne kadar zihni derinden etkileyip cesaret verdiğidir. Ayrıca böyle söyleyebilecek olan bir insan farkında değildir hayal kahramanı olanlarla gerçekte olanların benzerliğinin. Aynı cesaret, aynı umut, aynı ışığa sahiptir bu iki grubun süper üyeleri... Kitap: Sunay Akın – Hayal Kahramanları Türkay Can Çekerol Geleceği Yazmak Edebiyat sonsuz bir boşluk ve yazarların tarihe not düşercesine sarfettikleri cümleler bu boşlukta sonsuza dek yankılanmaya devam edecek. Çağlar boyunca insanoğlu ölümsüzlüğü tıp vasıtasıyla arayadursun, büyük yazarlar onu kalemleriyle bulmuşlardır. Öyle ki, ne kadar yıl geçerse geçsin ve teknoloji ne kadar gelişirse gelişsin insanlar ne Shakespeare’in Macbeth’inin, ne Cervantes’ın Don Kişot’unun, ne de Sabahattin Ali’nin Kürk Mantolu Madonna’sının ruhlarda bıraktığı izleri başka herhangi bir şeyde bulabilsin. Kıyamet gününe dek, biz ölümlülere yazın alanındaki zerafeti ve okumaktan zevk almayı tekrar tekrar öğreteceklerine şüphe yok. Bir de fikirleriyle adeta geleceği birebir anlatarak ölümsüz kalanlar var, bu konuda aklıma ilk gelen yazar ise şüphesiz George Orwell. İnsanlığa Hayvan Çiftliği ve 1984 isimli iki büyük eser bırakan Orwell, politika ve toplumsal bilimler alanında başlı başına ders olarak okutulmaya değer bir edebiyatçı. Orwell’ın eserlerini ve eserlerindeki fikrî yaklaşımları çözümlemek ve günümüzle bağdaştırmak için öncelikle döneminin siyasal ve toplumsal durumunu bilmek fazlasıyla gerekli. 1903 doğumlu yazar, gençlik ve olgunluk döneminde sırasıyla Büyük Buhran’ı, Avrupa’daki yönetimlerin totaliterizme yönelimini, İspanya İç Savaşı’nı ve İkinci Dünya Savaşı’nı yaşamıştır. Tüm yaşanan olayların etkisiyle, eserlerinde eşitlik, baskıcı yönetim karşıtlığı, toplumsal adaletsizlik karşıtlığı gibi fikirlere fazlaca yer vermiştir. Özellikle kendisinin de katıldığı İspanya İç Savaşı ve eşitlik fikirleriyle yola çıkılıp, baskıcı bir devlet yönetimi ortaya çıkaran Ekim Devrimi ünlü eserlerinde düşünsel altyapıyı oluşturmuştur. Tüm dünyada, George Orwell ismini zikrettiğinizde akla öncelikle iki eser gelir: Hayvan Çiftliği ve 1984. Hayvan çiftliği, Ekim Devrimi’nin başlangıçta taşıdığı özgürlük, eşitlik ve adalet gibi kavramları ve ilerleyen zamanlarda savaş halinin yarattığı ruh hali ve yöneten kadronun mutlak gücü elde etmesiyle yaşadığı güç sarhoşluğu halini anlatıyor kısaca. 1984 ise görece daha yakın bir zaman dilimin bir anlatımı gibi, tabii yazarın bu tasvirleri 50 yıl önceden yaptığı bir kez daha belirtmekte fayda var. Orwell’ın eserlerinin olağanüstülüğünün en büyük sebebi de bu başarılı tasvirleri keskin ve akıcı bir üslupla yapmış olması. Tarihsel süreci tamamlandığı, sonuç ve detayları fazlasıyla gün yüzüne çıktığı için Devrim Süreci ve Sovyet Rejimine, dolayısıyla Hayvan Çiftliği kitabına eğilmek istiyorum. Öncelikle kısaca kitabın içeriğinden bahsetmek istiyorum, tüm olaylar İngiltere’de bir çiflikte yaşanıyor. Çiftliğin sahibi yaşlı Jones hayvanlara çok kötü davranmakta ve onların ürettiklerini sömürmektedir. Ve yaşlı bir domuz olan Koca Reis tüm hayvanlara, insanları kovdukları ve özgür oldukları rüyadan bahseder, âdeta bir devrim rüyasıdır. Bay Jones’un yem saatlerin unuttuğu bir saatte de daha önce planlanmadan bir isyan başlar ve onlara kötü davranan insanlardan kurtulurlar. Ancak sonuçlar hayal ettikleri gibi mi olmuştur? İnsanlar sonrası dönemde lider olarak çiflikte iki domuz ortaya çıkar: Snowball ve Napeleon. Ancak bu çekişme sürecinde Napeleon, Snowball’u safdışı bırakıp, hain ilan eder ve çiftliğin mutlak hakimi haline gelir. Devrim hayallerinden ve ideallerinden hızla uzaklaşma başlar ve hayvanlar birbirlerini insanların onları sömürdüklerinden daha fazla sömürmeye başlamıştır. Kitabı okuduktan sonra insan kendini eşitlik ideali ile insanların çıkarları, gücü kontrol istekleri ve egoları arasındaki derin çatışma hakkında düşünür şekilde buluyor ve Habil’le Kabil’den beridir kötünün ve gücün kazandığı düzeni görüp karamsarlığını bastıramıyor. Bende kitabın öncelikli uyandırdığı hisler bunlar. Ayrıca İtalyanlar’ın o ünlü atasözü kulaklarda çınlamıyor değil : “ Cehenneme giden yol iyi niyet taşlarıyla döşenmiştir.”. Ekim devrimi bu sözün mutlak bir örneğidir. Bu kadar eşitlikçi duygularla başlanıp, bu kadar tersi bir istikamete yöneliş tarihte görülmemiştir bence. Tüm insanlığın eşitlik fikrini özümsemesi dileğiyle... Hüseyin TOKA KAYNAKÇA Orwell, George. Hayvan Çiftliği. İstanbul: Can Yayınları, 2001. Beklenmeyen Etki Burak Özçivit ve Murat Boz'u aynı filmde görünce ister istemez insanın kafasında bazı soru işaretleri beliriyor. Her ne kadar filmi izleten tek neden iki yakışıklı, deyim yerindeyse "genç kızların sevgilisi" olan başrol oyuncuları gibi görünse de asıl ürünün güzelliği de yabana atılamaz. Belki çok özgün bir konusu yok ya da oyunculuklar üst düzey değil ama insanı, daha doğrusu beni ister istemez içine almayı başardı. Özellikle içinde barındırdığı tipik aşk hikâyesine rağmen iç dünyamdaki dinmeyen dalgalardan mıdır bilmem beni etkileyip filmi izlerken dahi düşüncelere dalmamı sağladı. Günümüzde artık herkesin ağzında sakız olup anlamını kaybeden "aşk" kelimesinin benim için hep ayrı bir yeri vardı. Bana göre aşk öyle, ilk bakışta olan ya da tanımadan, zaman geçirmeden hissedilecek bir duygu değildi, hala da öyle aslında. Belki de filmlerde, dizilerde gördükleri aşk hikâyelerinden ya da şarkılarda anlatılanlardan dolayı kendilerini bu konu hakkında, aşk hakkında kandırıyor insanlar. Bazıları izlediklerindekiler gibi aniden, tesadüf eseri gerçekleşip romantik bir şekilde ilerleyen ilişkiler yaşamayı bekliyor. Bazılarıysa doğru kişiyi bulma yolunda etrafındakileri göremeyip mutsuz bir şekilde hayatına devam ediyor. Oysa duygularla hareket edip kusursuz, ideal bir ilişki arayışına çıkmak yerine, duygularını mantık doğrultusunda yaşayıp kendisine değer veren kişileri görmezden gelmeseler her şey daha güzel olabilir. Doğru kişiyi bulmaya çalışarak yaşayacakları sonu olmayan uzun süreli acıyı kısa sürede elde edip büyüterek devam ettirecekleri bir mutluluğa tercih ediyorlar. Ya da bu arayış sırasında pes edip ilk fırsatlarını değerlendirmeye çalışıp kendilerini mutsuz ilişkilerde rol alırken buluyorlar. Peki diğer insanlar böyle yaparken güya aşkın özünü kavramış ben ne yapıyorum? Maalesef sevgi besleyip değer vermekten başka hiçbir şey yapmıyorum. Karşımdakini ne kadar çok sevsem de ona ne kadar çok değer versem de ona bunları gösteremedikten sonra sevmenin, âşık olmanın ne anlamı var? Sevdiğine açılıp ona karşı olan duygularını belli etmek bu kadar mı zor? Madem karşımdakinin mutluluğunu düşünüyorsam, madem onun mutluluğu benimkini etkiliyorsa neden ona beslediğim hisleri anlatıp sevildiğini, değer verildiğini gösteremiyorum, onu bunu bilmekten neden mahrum bırakıyorum? Ya da yanlış anlaşılır mıyım korkusu mu yaşıyorum? Artık buna bir dur demem lazım. İçimde beslediğim duygular onları karşı tarafa açamadığım sürece sadece daha fazla acı çekmeme neden oluyorlar. Kararlılığımı toplayıp ona karşı olan hislerimi anlatmak, her zaman yanında olup onu mutlu etmek istediğimi söylemek ve evet bu sefer yanlış anlaşılmak istiyorum. Beni yanlış anlasın, onun için sadece sıradan bir arkadaş olmak yerine bir erkek arkadaş hatta ilerde bir hayat arkadaşı olmak istediğimi anlasın. Desin ki bu çocuk cidden bana âşık, beni seviyor. Aynı fabrikadan çıkmış, telefon, araba anahtarı, sigara üçlüsüyle özdeşleşmiş ya da herkesle şansını deneyen, genel anlamda bu işlerin mantığını biraz çözmüş tipler gibi karizmatik davranıp onu etkileyemem belki ama böyle bir niyetim de yok zaten. Benden etkilenecekse hislerimden, samimiyetimden etkilensin. Maddiyatı sadece araç olarak kullandığımı ve asıl zenginliğin maneviyatta olduğunu düşündüğümü bilerek beni bu zenginlikten mahrum etmesin. Beni bir cüzdan ya da aksesuar gibi görmesin. Sosyal medyada paylaşmalık değil, içimizde yaşamalık bir ilişkimiz olsun. Sonuç olarak dış görünüşümden değil iç dünyamdan, ona karşı olan hislerimden dolayı benle birlikte olmasını istiyorum ve hislerimi de açıklamak konusunda artık kararlıyım. Doğrusunu söylemek gerekirse arkadaşlarla gidilen böyle bir filmin sonrasında hatta film sırasında kafamda kopan fırtınaların üzerine gidip kendimle hesaplaşıp manevi olarak rahatlamayı ve şu üç günlük dünyada daha fazla beklemek yerine en kısa sürede harekete geçip duygularımı açıklama kararı almayı hiç beklemiyordum. Neyse, her şeyde bir hayır vardır diyelim. Sonuç ne olursa olsun artık olması gerekeni yapmaya karar vermiş olmanın iç huzur ve mutluluğu vücudumun her yerini kapladı şimdiden. Seyit ULUTAŞ Kaya 1 Arzu Kaya 21200479 TURK102- 07 (ROMAN 1) DAYANIŞMANIN BÜYÜLEYİCİ AKTARIMI Harry Potter serisinin ilk kitabı olan Felsefe Taşı, J.K.Rowling tarafından 1997’de İngilizce olarak yayımlanmasına rağmen, Türkiye’de ilkokula başladığım sene -yaklaşık 2000 senesinin başlarında- piyasaya sürülmeye başlanmıştı. Arkadaşlarımın çoğu bir akım halinde bu seriyi ilköğretim dönemimiz süresince okuduğu halde benim pek ilgimi çekmemişti ve seriyi okumamıştım. Ancak lisede en yakın arkadaşımın Harry Potter serisine ve oyuncularına olan hayranlığı bende de bu seriyi okumak için merak uyandırdı ve kitapları okumaya karar verdim. İlk kitaba başladığım andan itibaren yıllar boyu seriyi okumayarak çok şey kaybettiğimi fark ettim. Çünkü serinin bütün kitapları insanı kitabın başından kaldırmayacak kadar sürükleyici ve yazarın betimlemeleri sayesinde mekanları, kişileri aklınızda öyle bir canlandırıyorsunuz ki adeta olayların geçtiği yerler sizin eviniz; kişiler ise arkadaşlarınız, aileniz gibi oluyor. Kitaplığımda ilgimi çeken bir kitap bulamayınca kurtarıcım olarak gördüğüm ve kaçıncı okuyuşum olursa olsun bıkmayacağım bir kitap oldu Zümrüdüanka Yoldaşlığı. Bu yazımda ele aldığım Harry Potter ve Zümrüdüanka Yoldaşlığı serinin beşinci ve bence en can alıcı kitabı. Öncelikle kitaptan biraz bahsedecek olursam Harry, kuzenini ruh emicilerin saldırısından kurtarmak için de olsa yasak olduğu halde onun önünde büyü yaptığı için cezalandırılmak istenir. Harry nihayetinde aklanıp okulu olan Hogwarts’a dönünce arkadaşlarına kendi bilgilerini aktarmak için Dumbledore’un Ordusu adında bir grup kurar. Baş düşmanı Voldemort’un tuzağına düşen Harry, daha yeni tanıştığı vaftiz babası olan Sirius Black’in kendisine yardım etmek için geldiği sırada Sirius’un kendi kuzeni Bellatrix Kaya 2 tarafından öldürülmesine neden olmuş olur. Sihir Bakanlığı başta Voldemort’un ortaya çıkmasına inanmadığı için son olaylarda inanır ve Harry ve Dumbledore aklanır. Zümrüdüanka Yoldaşlığı aslında yapılan haksızlığın sonunda adaletle sonuçlanması yönünden insanın içini rahatlatıyor. Çünkü kitabı okurken Harry’nin kuzenini kurtarmak için büyü yapmak zorunda olduğunu siz biliyorsunuz fakat bunun Sihir Bakanlığı tarafından yalan olduğunun düşünülmesi bir müddet tahammül sınırınızı zorluyor. Açıkçası benim haksızlığa tahammül edemeyen bir yanım olduğu için mahkemede geçen bölümlerde sabırsızlandım biraz. Harry’nin okula döndükten sonra ise yardımsever bir şekilde arkadaşlarına savunma büyülerini öğretmesi büyük bir fedakârlığı, arkadaşlarının onun yardımını kabul etmesi de kötü durumlara karşı birlik olup mücadele etmeyi temsil ediyor bence. Fantastik bir roman olmasına rağmen insanların zor zamanlarında birlik olmalarının önemli ve sonuçta işe yarayan bir şey olduğu düşüncesini aşılıyor. Kitaptaki bir diğer dayanışma örneği ise Harry’nin öğretmenleri ve dostları tarafından kurulmuş olan Zümrüdüanka Yoldaşlığıdır. Zümrüdüanka Yoldaşlığında’ki dayanışma da insanı etkileyici nitelikte. Dostluğun başta fedakârlık gerektirdiğini anımsatıyor insana. Yoldaşlıkta alınan kararlar, yapılan planlar için herkesin özveri ve sadakatle hareket etmesi çok iyi bir örnek oluşturuyor. Her ne kadar bir kesim kitabın büyücülük üzerine kurulmasından ve şiddet içermesinden dolayı çocuklar üzerinde kötü etki yaratacağını söylese de bence Zümrüdüanka Yoldaşlığı da serinin diğer kitapları gibi çocuklara dostluk için fedakârlıklar yapılması gerektiğini aşılıyor ve böylece eğlendirirken düşündürüyor; ayrıca yazar soyut kavramlar kullanmasına rağmen okuyucunun anlamasını zorlaştırmadığı için çocukların okumasında bir sakınca görmüyorum. Aksine çocukların hayal güçlerini ve yaratıcıklıklarını da geliştireceğine inanıyorum. Kaya 3 Harry Potter kitap serisinin, dolayısıyla Zümrüdüanka Yoldaşlığı’nın bir diğer önemli özelliği ise filmleştirilmesidir bence; çünkü filmler kitabı okurken dimağınızda canlandırdığınız mekan ve karakterlere gerçeklik kazandırıp kendi imgeleminizdeki Harry Potter dünyasıyla yönetmenin yarattığı dünyayı karşılaştırma olanağı sağlıyor; ancak bana kalırsa kitabı okumadan filmi izlemeyin derim, çünkü kitabı uzun olmasından dolayı filme birebir aktaramamışlar, o yönden hayal kırıklığına uğrayabilirsiniz. Kitap hakkında çeşitli görüşler olsa da ben olumlu olanların dikkate alınması gerektiğini düşünüyorum. Zümrüdüanka Yoldaşlığı, çocukların yanı sıra büyüklerin de zevkle okuyacağı bir kitap niteliğinde. Büyüklere önerim şu ki; eğer merak ediyorlarsa okumaları için hâlâ geç değil, eminim onlar da Zümrüanka Yoldaşlığı’nın insanı içine hapseden akışına kapılıp çocukluklarına geri dönecekler. Sonuç olarak, Zümrüdüanka Yoldaşlığı siz istemeseniz bile hayal gücünüzün sınırlarını zorlaması ve akıcılığı sayesinde elinizden düşürmeden okumak isteyeceğiniz bir kitap olacaktır. YAŞAYABİLMENİN TEK YOLU Yaşama tutunmayı sağlayan en büyük değer, ona bir anlam yükleyebilmektir. Bir amaç doğrultusunda, bir hayal için çalışan, çabalayan herkes ne kadar zorlu yollardan geçiyorsa geçsin hayatına anlam katmayı başarıyordur. Çünkü o engelli yolların sonunda ulaşılmak istenene varacağını bilir insan. Bu yüzden yorulmadan, pes etmeden amacına doğru ilerler. Üzerinde uğraşılmış, emek verilmiş, hatta uğruna hayat harcanmış ideallere sonunda ulaşabilmenin verdiği tatmin duygusu da sanırım başka hiçbir şeyde yoktur. İşte bu sebepten dolayı şu hayatta en çok imrendiğim insanlar da onlardır. Hayallerinin peşinden durmadan koşturan insanlar… Eskiden benim de ideallerim vardı. Çocukluk yıllarımdan beri hep elektronik mühendisi olmak istemişimdir. Hatta büyük şeyler tasarlayıp, ülkeme durmadan yararlı olmak, kazandırmak isteyen bir düşünce yapısına sahiptim. Bir yandan da sanatçı olacaktım. Yaptığım müzikle binlere seslenip hislerimi, duygularımı aktaracaktım. Şimdi elimdekilere bakıyorum da gerçekten her zaman idealim olan bölümü kazandım, okuyorum. Çocukluktan beri eğitimini aldığım gitarı neredeyse profesyonel çalıyorum. Binler olmasa da, yaptığım müzikle en azından onlarca kişiye sesleniyorum. Fakat bu hissettiğim şey tatmin duygusu değil, sadece boşluk. Rüzgârda savrulup giden naylon bir poşetten farksız gibiyim. Rüzgâr beni nereye sürüklerse ben de o yöne gidiyorum. Bir amacım yok, ya da idealim. Sürüklendiğim yerde onlarca engel var. Belki ben de pes etmiyorum, her engeli aşıyorum fakat başarılarım beni tatmin edemiyor. Çünkü yolun sonunda ne olduğunu ben de bilmiyorum. Yalnızca, amaçsızca, bir yolda yürüyorum. Yine hayatımda bir hayal olmadığı için kendime kızdığım günlerin birinde, kafamı dağıtmak için bir şarkı açmak istedim. Elimde bulunan albümler arasında dolandım durdum. Hepsini en az onar kere dinlemişimdir. En sonunda gözüme yıllardır dinlemediğim bir albüm ilişti. Metallica’yı en son lisedeyken dinlemiştim sanırım. Hayatımda hiç bu kadar aydınlanmamıştım. “Outlaw Torn” adlı şarkısı hissedip de kelimelere dökemediğim her duygunun tercümanıymış aslında. Şarkı, sevdiği insanı kaybeden bir adamın, onu hem umutsuzca hem de umut içinde hayatı boyunca durmadan aramasını anlatıyor. “And now I wait my whole lifetime for you/ I search to outside search inside for you/ To take back what you left me”(Ve şimdi hayatım boyunca seni bekliyorum/Seni dışarıda, içeride arıyorum/Bana bıraktıklarını alabilmek için). İçinde bulunduğum durum, bu dizelerle o kadar iyi anlatılıyor ki, sanki şarkı bana yazılmış. Kaybettiğim hayallerimi durmadan arıyorum. Hem kendi benliğimde arıyorum, hem durmadan dışarıya bakıyorum sadece bulmak için. Fakat bunu bulacağım yerin yıllardır dinlemediğim, tozlu bir albümün şarkısı olacağı asla aklıma gelmezdi. “When you see me strut remind me of what left this outlaw torn”(Eğer ki beni kasılarak yürürken görürsen, bu parçalanmış kanun kaçağından geriye kalanları hatırlat bana). Sanırım hayatın tek amacı, hayata bir amaç güdebilmekten ibaret. Evet, sadece bu. İşte bu yüzden ne zaman kendimizi boşlukta hissetsek, boşluğun ne demek olduğunu yine kendimize biz hatırlatmalıyız ve durmadan anlam yükleyebilmeliyiz yaşamımıza. Belki büyük, belki günlük amaçlar. Fakat bir amacı olabilmek; hayat tüm anlamını bu kadar basit bir olayda gizliyor. Yürüdüğünüz yolun sizin için önemi, o yolun sonunda ne olduğunu bilmekten geçiyor. İşte bu yüzden mutlu olmanın tek yolu yarın hakkında plan kurmak. İdeallere ulaşabilmek, yarınların olmadığı anlamına gelmiyor. Bir şeylere ulaşabilmenin anlamı, başka bir hedef bulmanın önünü açmalı. Hayallerini ve ideallerini bıraktıysan bari yaşamayı da bırak demiş ünlü şarkıcı Marian Anderson. İnsan bu sözlere kendini ne kadar verirse, ancak o ölçüde yaşayabilir. Ahmet Gökberk Gül Başak Tatarlı Ebru Onay TURK 102-017 02.12.14 İyilik Mi, Kötülük Mü? “Yapabilecekken yapmadıklarımı düşünmeye başlarsam bir kara deliğe kapılacağımdan korkuyorum.” Brezilyalı ünlü yazar Paulo Coelho’dan insanı düşünmeye iten bir roman. Eserlerinde her zaman hüznü ve mutluluğu etkileyici bir dille işliyor ve bu durum okuyucunun gerçeklikten kopmamasını sağlıyor. Sonuçta bizler de hüzün ve mutluluk arasındaki o yolda sürekli seyahat eden gezginler değil miyiz? İsminden de belli olacağı gibi, yazar bu romanında “aldatma” olgusunu işliyor. Kadın anlatıcının bakış açısından anlatılan olaylarda, bir kadının yaşadığı içsel çatışmalar anlatılıyor. Evli, kocasını ve çocuklarını seven, işinden memnun olan, yani genel olarak bakıldığında mutlu olması gereken bir kadının bir bunalım içinde olması normal midir? Kadın ruhuyla alakalı genel düşüncelerden sıyrılmış bir yazar olmasına rağmen bu romanda bana göre eksik bırakılan birkaç yer var. İnsan sadece sevdiklerine mi ihanet eder? Peki ya insan kendine ihanet edebilir mi? Aldatmak aşağılık bir davranış mıdır, yoksa insanın kendi hayatını kurtarmak için giriştiği “hayata tutunma” çabası mıdır? “Aldatmak” fiil, üç hece, 8 harf. Bu küçücük kelimenin içine bir insanın sığdırabileceği anlamları hayal etmekse, tam bir işkenceye dönüşebilir. İnsan doğasına bu kadar işlemiş, insana bu kadar zarar verebilen başka bir kelime var mıdır? Varsa bile ben bilmiyorum. Peki bir insanı bunu yapmaya iten sebepler ne olabilir? Bu soruyu aldatılan her insan kendisine ya da aldatan kişiye sormuştur. Sanki bunun açıklanmasının bir önemi olacakmış, yaşatılan o aşağılanma duygusunu hafifletecekmiş gibi. Eğer bir açıklaması olursa eylemin kendisi o kadar da acıtmayacakmış gibi düşünülür. Bu doğru olabilir mi? Birini aldatmanın açıklaması olabilir mi? Benim için bu sorunun cevabı “evet”tir. Bu cevabı vermemin sebebiyse, “insan olmak” denilen şeyi kendimce özümsemiş olmam. Karşımdaki insanın söylediği söze değil, o sözün arkasındaki anlama bakmak ve bu anlamı özümseyerek o kişiye karşılık vermek beni “ben” yapan şeydir. Bilinçli bir şekilde aldatılmayacağımın göstergesidir, çünkü bazı insanlar “aldanmak” istedikleri için aldatılırlar. Eğer bütün insanlar benim gibi düşünseydi, birbirlerine söyledikleri sözleri benim gibi yorumlasalardı, yine de birbirlerini aldatırlar mıydı? Cevabım hâlâ “evet”. Bazen gerçeklerden kaçmak için aldatırlardı. Bazen sadece canları öyle yapmak istediği için aldatırlardı. Bazen bilinçsizce aldatırlardı. Bazense karşılarındaki kişinin canını bilerek yakmak için aldatırlardı. İnsanlar hep aldatırlardı. Geçmişten yola çıkacak olursam, Havva bile Adem’i aldatmadı mı? İstediğini yaptırmak için kandırmak da aldatmakla eş değer değil midir? İnsanlığın başlangıcından beri var olan bir olguyu bugünkü acizliğimizle yok edebilir miyiz? Heyhat, tarih bize bunun mümkün olmayacağını açıkça gösteriyor. İnsan beyni için bilmemek, mutluluktur. Bilmediği şeyler insanın canını acıtmaz, sorun teşkil etmez, yormaz ve üzmez. “Aldatmak” eyleminin en masum açıklaması budur. Peki bir insanı bilinmezlikle baş başa bırakmanın açıklaması nedir? Aldatılmak, aciz bırakılmaktır. Bilinmezlik, genel kanının aksine, o kadar da mutlu etmez insanı. İçimizde “aldatmak” duygusuna karşı koyamayan bir taraf vardır, ama aciz bırakılmaktan nefret eden tarafımız da diğeri kadar güçlüdür. Tanrı’nın yarattığı bu çeşitli duyguları her hissedişimizde bir kez daha şaşırır, bir kez daha kendimizi bir açmazın içinde buluruz. Bir insanı kendisiyle savaşmaya itmenin, özgüvenini zedelemenin, hatta kendisinden nefret ettirmenin neresi onurlu bir harekettir? Yani bir insan aldatıldığını bilmezse, bu onu üzüntülerden korur mu? Yoksa öğreneceği zaman yaşayacağı yıkımı ikiye, üçe, hatta milyonlara mı katlar ? Yeryüzünde yaşayan varlıkların arasında en tehlikeli olanı insandır. Sevgisini söylemek için şekillendirdiği kelimeleri aldatmak için de şekillendirebildiği için, insan en korkulası varlıktır. İnsanın aldatmasından korkulması gerektiği kadar, sevgisinden de korkulmalıdır. Çünkü sevgi, aldatma eyleminin gerçekleşmemesi için bir engel değildir. Aşk, dostluk, iyilik, kötülük; bunların hiçbiri bir insanın başka bir insanı aldatmasını engellemez. Bir inancı sarsmanın ve yok etmenin en iyi yolu aldatmaktır. Sevdiğine inandırmanın, âşık etmenin de en iyi yolu aldatmaktır. “Aldatmak” kelimelerdedir, bakışlarda ve dokunuşlardadır, insanın kalbindedir. Bir insanı neye göre “iyi” ya da “kötü” diyerek nitelendiririz? Neden insanları bir sınıfa sokmaya ve kategorize etmeye eğilimimiz vardır? Neye göre “ne yaparsa yapsın özünde iyi biri” deriz? Ben bir insanın içinde iyilik olduğuna inanmıyorum. Tam tersine, her insanın içinde kötülük vardır. Dışarıya yansıyan, başkalarının gördüğü ve “iyi” olarak nitelendirdiği şeyler sadece yüzeye yansıyan parlamalardır. İnsanın kendisi tarafından şekillendirilebilen ve isteğe göre kullanılabilen olgulardır. Aynı dünya gibidir insan; yeryüzünün güzelliklerine hayran oluruz ama sadece gördüğümüz kadarını biliriz. Bu zamana kadar hiç kimse en iç katmanda patlamaya hazır olan o lava, o sıcaklığa erişmeye cesaret edemedi. Herhalde bu, gördüğümüz güzel şeylerin sonu olur. Dünya yok olur ve biz ölürüz, değil mi? İşte tam da bu yüzden insanlar sevdikleri kişilerin iç yüzünü görmek için çabalamıyorlar, yüzeyde gördükleriyle yetinmeyi öğreniyorlar. İçgüdülerinin onları yönlendirmesine izin veriyorlar, ihtiyat kulaklarına fısıldıyor ve gerçek “benlik” ruhun derinliklerinde gizlenmeye devam ediyor. İşte tam da bu yüzden, insanlar birbirlerini anlamaya cesaret edemediklerinden; gururlarının efendisi oldukları kadar kölesi de olduklarından, aldatmaya hakları olduğu kadar, aldatılmayı da hak ediyorlar. İşte tam da bu yüzden, bir insan kendisine “Neden aldatıldım?” diye sormamalı. Nerede yanlış yapıldığı açıkça belliyken “neden?” sorusunu sorarak bir de kendimize ihanet etmiş olmuyor muyuz? Paulo Coelho’nun romanını kelimelerle âdeta savaşarak okudum. İçselleştirilmesi çok zor olan bir konu, bir kadının kocasını aldatmasını işlemek de bir o kadar yorucu olmalı. Bu kadın kendisini mi aldattı, yoksa kocasını mı? Âşık olduğunu zannettiği adam için kocasını aldatması bir şey, ama kendisini âşık olduğuna inandırması bambaşka bir şey. Bunların ikisi bir araya geldiğinde ortaya çıkan sonuç, bana göre, ikisinin de aldatmak olarak nitelendirilemeyeceği gerçeği olur. Eyleme geçirmekten ziyade hissettiği şeylerden dolayı suçludur insan. Tam da bu yüzden suçluluk duyar aldatan kişi, çünkü insan sevdiği kişiyi aldatırken kendisini de aldatır. Heyecan, aşk, ihtiras şeklinde yorumlanan bütün duygular aslında bir kadının kendisini özgürleştirme ve monoton hayatına bir anlam verme çabasından kaynaklanır. Aslında bu kadar da basittir, lakin bu küçük eylem yıkıcı bir depreme eşdeğer olabilir. Aldatma konusu hakkında sayfalarca yazılabilir, defalarca konuşulabilir ama “aldatmak” esas olarak her insanın eyleme geçirip geçirmeyeceğine kendisinin karar vereceği bir fiildir. Özgürleştiren ama bir o kadar da kısıtlayan bir eylemdir. Kısacası hem iyilik, hem de kötülüğün ta kendisidir. Topal Geri Sarılamayan Kaset Doğduğumuzda kendimizi içinde bulduğumuz minik bedenimizden çıkan bir zırıltı, bir ağlamayla başlayan hayatımız kâh tekrar gözyaşlarıyla kâh gülücüklerle bir şekilde devam ediyor. O minik beden büyüyor, serpiliyor; kendi hayatı, zevkleri, dertleri, umutları, kederleri olan bir bireye dönüşüyor. Bu sırada zaman da akıp gidiyor elbette, bizi bekleyecek hali yok ya! Arkamızda dostluklar, mutluluklar, hüzünler, sevdalar, kırgınlıklar ve ukdeler bırakıyoruz. Bu saydıklarım ve daha nicesi hakikaten de bir daha geri gelmeyecek şekilde hayatımızın ileride tozlanacak sayfalarında bir bir esir kalıyorlar. O andan sonra özgür kalmaları pek olası değil. Zamanı geriye almak, parmaklarımızı bu sayfaların içinde tekrar tekrar özgürce gezdirebilmek ne mümkün. Bir zaman sonra bunları aralamaya çalışacak olursak da ellerimizde parçalanacaklar şüphesiz. Bundandır ki her hayatı geri sarılamayan bir kasetin içine kaydedilmiş eşsiz bir şarkıya benzetiyorum ben. İster tüm nağmeleri acı ve keder dolu olsun ister mutluluğun şarkısını haykırsınlar yere göğe, her kaset sadece bir kez çalınabilir ve bir kez dinlenebilir. Hayat da biraz yakından bakarsak böyle bir şey elbet. Zamanı geriye sarıp bir daha yaşama şansımız yok ya! Ve bu kaset çalarken bir notanın yanlış zamanda basılması, hatta daha da kötüsü yanlış bir melodinin çalınması gerçekten korkunç bir ihtimal. Sanırım onlarda kendimden çok şey bulmam haricinde Ahlat Ağacı filmindeki gerek Sinan karakterinin gerek babasının içinde kalan ukdelerinin, onları yiyip bitiren pişmanlıkların benim için bu denli vurucu olması da yine bundan kaynaklı. Onu tekrar ve tekrar kendisinin bıraktığını iddia ettiği kumar alışkanlığı ile suçlarken babasının gazete kupürlerinin arasında sakladığı şeyin aslında bir iddia kuponu değil de, kayıp köpeği için elleriyle hazırladığı kayıp ilanı olduğunu gördüğünde Sinan’ın içinde kim bilir ne fırtınalar kopmuştur. İçi içini nasıl yemiştir? Kendi idealleri, istekleri, ihtirasları uğrunda adeta babasının canından bir parça olan av köpeğini bir yabancıya para karşılığı satmasının ardından babasının gözyaşlarını gördüğünde ne geçmiştir aklından? Gerçeğe yakından uzaktan değen her karakter gibi İdris hoca da bir aziz değil elbette ki. Ama gözlerinin içinden okunuyor, belli ki pişman o da yaptığı her şeyden. Herkesin gıpta ettiği, ailesinin direği, saygıdeğer bir hocayken kumar batağına saplanıp kendisinin ve ailesinin itibarını beş paralık ettiği her dakikayı geri alabilse, yaptığı her altılı ganyanı tarihten silebilse yapmaz mıydı bunları sizce? Sevdiği kadının, evlatlarının gözlerindeki hayal kırıklarını silmez miydi varoluştan? Topal Hepimizin ortak paydası olan bu geri dönülemez hatalar asla geçmeyecek pişmanlıklar yaratır hayatlarımızda. İşte n’aparsınız, hayat dedikleri bu uzun ince bu yolda akordumuz bozuk sanki hepimizin. Sinan’ın, İdris Hoca’nın, benim, sizin, hepimizin geçmişi böyle pişmanlıklarla dolu ağzına kadar şüphesiz. İnsanı acımasızca ve yavaş yavaş parçalayacak, ondan geriye bir şey kalmayana kadar da durmayacak bir kurt gibidir pişmanlıklar. Ve gölgemiz gibi takip ederler bizi, peşimizi kolay kolay bırakmazlar. Keşkelerimiz tek tesellilerimiz kalana kadar böyle gider bu. Kafamızda çeviririz bu keşkeleri. Onlarca muhtemel senaryo kafamızda döner ama nafile, hiçbiri bizim gerçekliğimiz olmayacaktır artık bundan sonra. Ardından geçmişimize dönüp bakarız bir daha. Kendimize defalarca ‘‘Neden böyle oldu?’’ diye sorarız. Kimi zaman inattır bunun sebebi, kimi zaman kibir, kimi zamansa bir aptal cesareti. Ama hiçbir bahane yüreğimize su serpmez. Üstüne üstlük yetmezmiş gibi toplumda zerre sempati uyandırmayan nadir duygulardandır pişmanlık. ‘‘Kendi düşen ağlamaz.’’ derler bizim oralarda pişman olanlara pişkin pişkin. Suç tamamen senindir, başkasının değil. Hatalarında her daim yalnızsındır yani, bir elinde geri saramadığın kasetin varken diğer elin boş kalır. Yalnızlaşan insan daha da çok yüklenir kendine, dünyadan soyutlanır. Azar azar kendisine olan saygısını da kaybeder. Keyif alacak bir şey bulamaz kendine, boş elleri sürekli umutsuzca kendine bir dal arar tutunacak. Elinde kalan belki de tek şey olan anıları da pişmanlıkları ile lekelenmiştir. Onları da aklına getirdiğinde yüreği ısınmaz artık. Onlarla da avunamaz haliyle. Ne aynada gördüğünden bir sempati görür ne de eşi dostu oradadır teselli için. Tüm dünyasının, sahip olduğu her şeyin ellerinden kaydığını hisseder bir daha gelmemek üzere. Ağlaya ağlaya, hıçkıra hıçkıra söküp atmak da işe yaramayınca içindeki ukdeleri ne yapsın ki bu insan? Kim suçlayabilir ki böyle birini? Kim suçlayabilir Sinan’ı, beni, seni? Şu dünyada yapıldığından yahut yapılmadığından dolayı pişman olunabilecek o kadar şey var ki. Hangimiz pişman değiliz ki bir şeylerden, kimin keşkeleri yok bu hayata dair? Hangimiz geceleri yastığa başımızı koyup gözlerimizi kapattığımızda bize yanlış yollara saptığımızı, artık her şey için çok geç olduğunu fısıldayan şeytanlarla baş başa kalmıyoruz ki? Kaynakça Ceylan, N. B. (Yöneten). (2018). Ahlat Ağacı [Sinema Filmi]. Sena TULUKCU Kanlı Tiyatro Alışmak… Alışmak belki de insanların sahip olduğu en güzel hediyedir. Aynı zamanda en acısı da olabilecek niteliğe sahiptir. Bir insan acılarını ne kadar zaman da geçse unutamaz. Bir an, bir hareket, bir yer, bir şarkı, belki de bir kelime bile tüm yaşanmışlıkları bir anda tekrar en baştan yaşatabilecek özelliğe sahip olabilir. Peki insan acısıyla nasıl yaşamayı başarabilir ki? Nasıl yaşadığı onca acıya rağmen katlanabilir önünde bulunan kocaman hayata? İnsan unutmasa da bir şekilde acılarına alışır. Ne kadar büyük de olsa küçük de olsa kalbinin bir kenarında sürekli canını acıtsa da insan bir şekilde alışmayı başarır. Toplum olarak ne yazık ki biz de acılarımıza alıştık. Ülke olarak toplumun her bireyi açısından oldukça sarsıcı bir seneyi geride bıraktık. Hiç geçmeyecek mi bugünler diye düşünürken dünlere alıştık. Bombalar, mayınlar patladı, silahlar ateşlendi, tanklar sokaklara çıktı. Yüzlerce can, baba, anne, evlat, eş, dost yitip gitti bu hayattan. Ateş düştüğü yeri yakar derler ya hani; aslında ne kadar da doğru bir söz. Aileler parçalandı, geri dönüşü asla olmayacak bir yollara girildi. Biz bu haberleri duymaya alıştık. Alıştık alışmasına da gün geçtikçe çoğu kimse tarafından acı bir şekilde bu haberler umursanmamaya da başladı. Kimilerine göre magazin daha ön sıralarda yer alıyordu. Doğudan gelen her şehit haberi sanki çok normal bir durummuş gibi karşılanmaya başladı. Oysaki korun düştüğü yer ortalığı yaktı savurdu, yaşamayanın ise bu durumdan haberi bile yoktu. Ardından kanlı savaş yavaş yavaş metropol şehirlere taşınmaya başladı. Gelen bomba haberleri ‘yine’ kelimesiyle birlikte aynı cümlede tekrar tekrar kullanıldı. Yine… Tek başına ne kadar masum bir kelime aslında. Gelen acı haberlerin yanında bulunduğunda ise âdeta hepimiz için utanç timsali gibi gözüküyor. Geçtiğimiz sene bir bomba yakınımda patladı. O çıkan gürültü, insanların gözlerinin içindeki korku ifadesi, kalbimin artan ritmi, bir yandan da içimde bulunan şükretme duygusu… Bunlar benim için unutulabilecek kadar kolay şeyler değildi. O korku dolu günler bir şekilde geride kaldı. Benim için bundan yıllar geçse de unutamayacağım bir gündü. Sokağa çıkmaya korkar olmuştum. Bu korku geçmez diyordum,insan fıtratı ya işte alıştım bir şekilde bu duruma da. Böyle bir duruma alışmak bulunduğumuz hal açısından çok üzücü değil mi? Zaman bir şekilde geçer, insan alışır acılarına, fakat unutamaz dedim demesine de peki ya yarınlara doğacak olan geçmişinden habersiz yeni nesillerin hâli ne olacak? Onlar için yazılmış , oynamaya mahkum oldukları senaryo bir dram oyunu mu olacak? Ne yazık ki ülkemiz bu kanlı tiyatro sahnesi olarak kalmayı sürdürdüğü vakit mükemmellik örneği olarak dünyaya gözlerini açan evlatlarımızı, torunlarımızı kirletecek. Bu şekilde devam ederse çocuklarımızın ninnileri silah sesi, kafalarını çevirdiklerinde gördükleri ışıklı bir gökyüzü değil de kanla boyanmış bir tablo olacak. Hissetmeleri gereken duygular mutluluk, sevinç olması gerekirken yüreklerine yerleşmiş olan tek duygu korku olarak baş köşede yerini alacak. ‘’Biz gelecek nesil için yürümeyi mayın tarlalarında mı öğrendiklerini söyleyeceğiz?’’(Levi, 94) Bu kanlı senaryo değişmedikçe yarınlarımız karanlık içerisinde kalmaya devam edecek. Onların yollarını aydınlatmak ise bugün alıştığımız koşulları değiştirmek için çabalayıp, elimizden geldiğince bir farklılık yaratmaya çalışmaktan geçiyor. Nesillerden nesillere bırakılan en büyük miras şüphesiz ki ülkemizdir. Kanlı tiyatro sahnesini düzeltmezsek onlar da bu oyunun birer oyuncusu hâline gelmeye alışacaklar. LEVİ, Mario. Bir Cümlelik Aşklar . İstanbul : Everest Yayınları, 2016.VİCDANLA BAŞ BAŞA “Tanrı dünyayı yedi günde yarattı, bense benimkini yedi saniyede mahvettim”, diyor Ben Thomas filmin ilk dakikalarında. Kendi ömrünü saniyeler içinde ölümle sonlandırıyor, hâlbuki ne kadar zor olmalı bir insanın kendi elleriyle canını alması öyle değil mi? Ölmekten ölürcesine korkarken hem de. Peki, nedendir bu ölüm korkusu unutulmaktan mı korkar insan yoksa uğruna yaşadığı her şeyi unutmaktan mı? Sadece bu dünya için tüm ömrünü harcamış olup, daha buralardan gitmeye hiç hazır hissetmediği için mi? Evet, insan en çok bundan korkar belki de. Sevdiklerine bir daha asla sarılamamaktan, gözlerine baktığında huzur bulduklarıyla tekrar karşılaşamamaktan korkar. Peki, dünya o insanları böyle içine çekmeye çalışırken, ölmemek için kendilerince sebepleri varken o insanların, neden ölümlerini elleriyle getirirler? İçlerindeki sıkıntılara çare bulamamaktan ve beyinlerindeki onları yiyip bitiren düşüncelere karşı koyamamaktan, çareyi ölmekte bulurlar. Düşünün ne kadar çaresizseler artık, ölüm onlar için bir çözüm olmuştur. “7 yaşam” filminde Ben‘i intihar düşüncesine sürükleyen şey onun geçmişte yaptığı bir hataydı. Hatasının ardında kalan ise hayatının hiçbir anında susmayan vicdanının sesiydi. Vicdandan başka hiçbir şey yoktur ki insanı bile bile ölümle karşı karşıya getirsin. Fakat insan ölümle karşı karşıya gelene dek sürekli kaçmak ister vicdanından. Nafile...Her gece başını yastığa koyduğunda gelir bulur seni; hesap sorar sana, yüzüne vurur tüm gerçekleri. Vücudunun her yerini bir acı kaplar. Bu acı kas ağrısı gibi değildir ki zamanla geçsin, kalp ağrısıdır adeta. Asla azalmaz ve kendini unutturmaz, hesaplaşmadan onunla. İnsanların herkese tepeden baktığı, kimseye hesap vermediği bu dünyada vicdan gelir ödetir hesabını sana. Kolay kolay affetmez seni. Belki de affetmemelerin en güzelidir bu. Peki, unutsaydı vicdanımız yaptıklarımızı, alışsaydı kötülüklerimize, susup baş kaldırmasaydı, umursar mıydık onu? Kötülüklerle olan mücadelesini sessizce verseydi duyar mıydık onu? Merhametin sesini duyan var mı? Tüm naifliğiyle iyiliği fısıldayan sesi ne zamandan beri duymuyoruz? Cevap veriyorum; çocuğunun bombalarla patlatılmış bedenini gören anneler olduğundan beri, bu vahşeti görüp de sustuğumuzdan beri, işin ucu bize dokunmasın da ne olursa olsun, dediğimizden beri, merhamet sessizliğe gömüldü. İşte bundandır vicdanın haykırışları. Vicdan, tüm sertliğini takınıp hayattaki güzel şeyleri devam ettirmeye çalışır. Başka yol bulamamıştır çünkü. Sessiz olmayı seçerse eğer, bilir kimsenin onu umursamayacağını. Her konu da böyle değil mi zaten? Sesin ne kadar çok çıkarsa ve ne kadar sert çıkarsa o kadar önemser insanlar seni. İşte, Ben Thomas’ın da vicdanının sesi susmak bilmedi yaptığı hatadan sonra. İnsanların canına mal olan o trafik kazasından sonra. O da, ölürsem duymam artık kalbimden gelen o acı çığlıkları demiştir, belki de. Ama ölüm düşüncesi bile yetmeyebilirdi bazen, insanın vicdan azabından kurtulması için. Ben Thomas’a da yetmemişti. Başka bir yol bulmalıydı. İçini bir nebze daha rahatlatabilecek bir yol. Geçmişteki insanların canını geri veremezdi belki. Ben’in yaptığı trafik kazası yüzünden hayatını kaybeden; birlikte hayaller kurduğu, belki son nefesine kadar beraber olacağını düşündüğü sevdiği kızı da geri getiremezdi, evet. Fakat başka insanların hayatını daha güzel ve anlamlı kılabilirdi. O da bir yol buldu ve karar verdi. Etrafın güzelliğini görmeden bile yüzünden gülümsemeyi ayırmayan birine gözünü, hayat dolu fakat kalp hastası olan ve aynı zamanda kalbini kaptırdığı Emily’e kalbini verdi. Yaptığının bedelini ödemeye çalıştı. Evet, bu durum ölen için tam bir rahatlama değildi ama kalana faydalıydı. İşte, şimdi o insanın vicdanından bağışlanmayı dilemeye biraz olsun hakkı vardı. Kefaletini ödediğine göre Ben, artık bu dünyadan daha huzurlu ayrılabilirdi. KAYNAKÇA Seven Pounds(7 yaşam).Yönetmen.Gabriele Muccino. 2009. Turkuzan 1 Faruk Şükrü Türkuzan YARIN Bugün ile yarın arasına sıkışıp kalmış benliğimin en ücra köşelerinde, yorgan altına sığınmış hisleriyle yazmaya başlıyorum bu yazıyı. Geçmişte yaşadığım ne varsa gözlerimin önüne geliyor bir bir. Müzikler, resimler, yazılar geçiyor bir film şeridi gibi. Biraz dün gibi yazıyorum yani. Yarından söyleyecek ne çok şeyim var oysa. Zaten hep dünlerle başlayıp yarınlarla bitiririm ben cümlelerimi. Birçok anı biriktirdim tozlu raflarda, hepsi ayrı bir hikâyeye konu olur muhtemelen. Ama bunların hiçbirini anlatmayacağım. Ben, yarınlara vurgun bir sevdalıyım. Bu yüzden hikâyelerdeki dünlerle kavgalıyımdır hep. Dünüm olmadan yol bulamam, bazen de tarihlerde takılı kalıp, yarın olamam. Kara sevda dedikleri bu olsa gerek. Yardan geçemediğim gibi serin içinde de kaybolamam. Yarın daha soğuk olacakmış hava. Yarın iki kişi daha göç edecekmiş soğuk topraklardan. Ama yarın bir sürü çocuk daha gelecekmiş dünyaya. Yarın akşam hava kararırken açacakmış akşam sefaları. Yarınlar ki bir umut ışığıdır, bir haziran sabahını hatırlatır hep bana. Yarın gibi düşünüp bugün gibi yaşarım bazen. Bugün gibi düşünüp yarın gibi yaşadığımda olmuştur. Çok şey konuşurum yarınlarla. Yarınlar bitmeyen bir umut ve bugün o umudun bekçisi adeta. Siz hiç sabah olup gün doğacak diye şen oldunuz mu mesela? Bir gece, sırf yarına uyanayım diye uyumuşluğunuz oldu mu ya da? Ben uyudum. İnsanlar, yalnızca geleceği düşünüp, geleceği konuşan bir adam sanıyorlar beni, sansınlar. Nitekim bugün ve dünden konuşacak hiçbir şeyim yok. Sıradan bir sabah, sıradan iki fincan kahve ve her gün aynı dağın ardından batan güneş dışında ne anlatayım size dünden. Kalabalık yollardan, boğucu sokaklardan, alt katta yüksek sesle müzik dinleyen gence olan sinirimden başka ne anlatayım size bugünden. Oysa yarını verin ellerime, gözlerim parlasın yine. Kocaman bir umut dolsun içime, yarından şarkılar söyleyeyim size. Ben, kıyasıya çekişmeliTurkuzan 2 bir derbinin yarından yana olan tarafındayım ve elbet bu derbinin bir de diğer tarafı olacak. Murathan Mungan’da diğer tarafı bu savaşın. O geçmişten dem vurmuş bize. Geçmişe dair yazdıklarını, söylediklerini, konuştuklarını toplamış ve gün yüzüne çıkarmış anıları. Anılar bu ya, bazen roman olur, bazen hikâye, bazen bir tiyatro oyunu… Bu sefer deneme olmaya karar vermişler. Anıların denemesi. Oysa ben yalnızca yarınları konuşurum. Dün konuştuklarımı derleyip sunmam mesela önünüze. Çünkü benim dudaklarımı terk etmiş cümleler benim değildir artık. Onları kim sahiplenir, nerede, nasıl yaşarlar bilemem. Ben, dün başlıklı cümleleri de sevmem. Bana ait olanlar yalnızca hala bende duranlardır. Henüz söylemediğim cümlelerim var mesela benim. Söylenmemiş şarkılarım da var. İşte onlar benim olanlardır. Henüz çekmediğim fotoğraflar da var. Onlar benim zihnimdeler ve benimler, Sonsuza dek orada kalacaklar. Zihnimde bir yumak gibi toplu ve bazen bir o kadar dağınık olanlar. Ve yarın onlarda benim olmayacaklar. Çünkü ben o yumağı ellerimle paramparça edeceğim. Sonra yeni bir yumak saracağım kendime. Ne çok dün dedim, bugün dedim, yarın dedim, belki de hiçbir şey söylemedim size göre. Bir şey söylemek de derdim değil pek. Benim derdim; şu bana ait olmayanları atıvermek bir kenara. Geleceğe olan bu özlemim, bu hevesim, gerçek olmayacak belki. Olsun, gerçek olmadıkları için seviyorum zaten ben yarınları. En uçuk hayallerimin yuvası yarınlar, canımı acıtmazlar. Beni haksız çıkarmazlar. Çocukluğumdan beri gelecek günlere bireyler biriktirmişimdir mesela. Saadeti bile israf etmekten korkar, yarınlara saklardım çoğu zaman. Bir başka gün, bir başka gece de mutlu olmayı umardım ben. Bir başka tarihte gerçekleşecek bana göre tüm güzellikler. Tüm yaşanamamışlar yaşanacak bir gün. O gün, bazen pek bir yakın gelir gözüme, bazen de ufuk çizgisinden taşar bakışlarım. Bugünle yarın arasına sıkışıp kalmış benliğimin, yorganın altından çekip kurtardığım hislerimle yazıyorum artık. Takvim yapraklarına adadım kendimi. Sayfaları erkenden çeviriyor, saatleri ileri alıyorum. Tüm gülücüklerimi sakladım az sonraya. Bir yılbaşı vitrini gibi ışıl ışılım şimdi. Rengârenk ışıklar bezedi dört bir yanımı. Işıklar aldı beni, bugünden uzak zamanlara attılar. Artık dünden hiçbir şey biriktirmiyorum benliğimde. Gün doğuncaTurkuzan 3 doğacak dudaklarımda kelimeler. Daha fazla mürekkep harcamayacağım bugün için, ben artık yalnızca, yarından sesleneceğim günlere. Mungan, Murathan, Güne Söylediklerim, Metis Yayıncılık, 2015 Kaynak: Bruno Amadio (1980) Enise Akay 21501300 KANAYAN YARAMIZ Bu fotoğrafa bakınca o kadar çok şey geçiyor ki aklımdan, sözcükler boğazımdan düğümleniyor sanki ama bir türlü yazamıyorum. Maalesef, bu fotoğraf bana çocuk istismarı gerçeğini anımsatıyor. Tekrar tekrar bakıyorum ve bir çocuğun bunu niye yaşadığını sorguluyorum. Pedofili gibi bir gerçek varken, bunu bilip susmak, bir şey yapamamak ağır geliyor. Daha arkadaşlarıyla oyun oynayan minik bir çocuğa cinsel bir obje gözüyle bakmanın hiçbir mantıklı açıklaması olamaz bana göre. Ama beni en çok üzen nokta başka insanların bu gerçeği umursamayışı. Halbuki, bu iğrençliğe maruz kalan bir çocuğun hayatının nasıl değişeceğini düşünseler böyle susabilirler mi, gerçekten çok merak ediyorum. O çocukların korkularını yaşasalar mesela bir daha uyayabilirler mi? Bence birçok insan farketmeden de olsa pedofiliye tepkisiz kalıyor. Anneannelerinin, babaannelerinin on beş yaşında evlenmiş olması bunun normal bir şey olduğunu düşündürüyor belki onlara. Bu bizim geleneğimiz diye geçiştiriliyor da olabilirler kim bilir? Ama asıl gerçek şu ki on sekiz yaşından küçük her birey çocuktur ve hiçbir örnek aksini iddia edemez. Bir şeylerin farkına varmak istiyorsak gelenek, görenek gibi tabuları yıkmamız gerekiyor bence. Alışkanlıkları, duyduklarımızı bir kenara bırakıp çocuk istismarı gerçeğini görmemiz gerekiyor. Evet belki de dedelerimiz de on sekiz yaşından küçük insanlarla evlendikleri için çocuk istismarı yaptılar. O zamanlar adet böyleymiş diyip, bunu geçiştirmeye çalışan insanları gerçekten anlayamıyorum. Neden bu kabullenemeyiş? Ne kadar çok kınayıp, dile getirirsek insanlar bunun ne kadar absürt bir şey olduğunu daha iyi anlayabilir diye düşünüyorum. Biz susup görmezden geldikçe kabullenmiş sayılayacağız. Sonra olan minik bedenlere olacak. Bu istismarın bir kere yaşanması bile nasıl travmalara neden olur düşünmek bile istemiyorum. Ben bunu düşünemezken, maalesef bazı insanlar bu istismarcıların çocukla evlendiği takdirde affedilebileciğini düşünüyor. Bunun nasıl sonuçları olabileceğini düşündükçe bir kez daha kahroluyorum. Mesela bu istismarcılar kendilerine ilgi duymayan birini canları istiyor diye, istediklerini yapabilir ve evlenip işin içinden sıyrılabilirler. Bu, bana göre en hafif senaryo. Bir de işin çocuğun üstündeki baskı boyutu olduğunu düşünüyorum.
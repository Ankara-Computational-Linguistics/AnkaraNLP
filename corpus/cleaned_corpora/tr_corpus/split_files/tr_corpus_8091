olan bir elektronu almaya eğilimli) ve polımerleşme (formülü bileşenlerin formülleri olma) gibi pek çok tepkime zincirleme oluyordu. Yani tepkimede ortaya çıkan şey veya şeyler tepkimenin devam etmesini sağlıyordu. Ikül çatılmış oyun kağıdı dizilerinden birinin devrilmesiyle bütün dizinin art arda yıkılmasına benzer yanma ve lisyon gibi kimyasal veya atomsal oluşumlar. Fosforun oksitlenmesini incelerken dallanan gördü. Fosfor durağan halinden birdenbire şiddetli bir tepkimeye giriyordu. Bunun nedeni, bileşiğin basınç, yoğunluk ve kütlesi İle zincirleme sonunda oluşan karışımın miktarı gibi etkenlerdi. Bu ögelerden herhangi birindeki değişiklik bir sınır değere ulaştırıyordu. Bu değerin altında tepkime olmuyor fakat üstünde saniyeden çok daha kısa bir sürede ""zincirleme patlama"" denilen olay görülüyordu. "Isıl patlamanın" aksine, zincirleme patlama yavaş tepkimelerin oluşturduğu ısınmalardan tamamen bağımsızdı. Semenov bütün bu olguların geliştirdiği dallanan zincirleme tepkimeler kuramı ile açıklıyordu. Atom ve kökçükler içeren ana zincirin her aşamasında etkili olan birden fazla merkez belirdiğini ileri sürüyordu. Dallanma sayısı uç noktaların sayısını aşarsa, zincirleme tepkime hızı katlanarak anıyor ve bütün karışımın tutuşmasına yani zincirleme patlamaya neden oluyordu. Fakat zincirin tamamında dallanma hiç olmazsa tepkime durağanlaşıyor ve çok düşük sıcaklıklarda son derece yavaşlıyordu. Bu nedenle zincirleme tepkimelerde dış ögelerin büyük önemi vardı. Daha sonraları yaptığı araştırmaları sonucunda "yozlaşmış dallanma" adını verdiği olgunun bulunduğu yeni zincirleme tepkiler buldu. Birçok tepkimede ısı vererek başlıyordu.Tepkimede ortaya çıkan ısı ortamdan ayrılan ısıdan (fazla ise "ısıl patlama" görülüyordu. Yani ısıl patlamanın nedeni olan ortaya çıkan ısı zincirleme patlamanın sonucuydu. 1934 yılında "zincirleme tepkimeler" adlı kitabı yayınlanıp bir yıl sonra batı dillerine çevrilince tepkimelerin daha anlaşılmasına katkıları yaygınlaştı. Hidrojenin ve metanın oksitlenmesi, alkali bromitler ile alkalikloritlerın ayrışmaları açıklığa kavuştu. Siyaset ve bilimsel çalışmaları birlikte yürütmeyi çok iyi başaran "Semenov," zincirleme tepkimeler pratik ve kuramına katkılarından dolayı 1956 yılında Nobel Kimya ödülünü Cyril Norman Hinshelwood ile birlikte ortaklaşa kazandı. Böylece Nobel alan ilk Sovyet vatandaşı oldu. Gülcan Tunççekiç Gülcan Tunççekiç Kıraner (d. 8 Ocak 1942, Kırıkkale – ö.19 Temmuz 1992, Marmaris) Türk balerin. Devlet Opera ve Balesi'nde 1960'ların ve 1970'lerin başbalerinlerindendi. 8 Ocak 1942'de Kırıkkale'de dünyaya geldi. Annesi kemençe sanatçısı Vedia Tunççekiç'tir. Ailenin dört çocuğundan üçüncüsü olan Gülcan Tunççekiç, tiyatro sanatçısı Gülsen Tunççekiç Alnıaçık ve ışık tasarımcısı Ersen Tunççekiç'in kardeşi, tiyatro sanatçısı Gülsevin (Gül) Tunççekiç'in ablasıdır. Öğrenim hayatına Ankara'da başladı. Annesinin isteği üzerine ilkokuldayken bale dersleri almaya başladı. 1951’de Ankara Devlet Konservatuvarı Bale Bölümü'ne yatılı öğrenci olarak kabul edildi. Türk Balesi'nin yaratıcısı Dame Ninette de Valois yönetiminde Molly Lake, Travis Kemp, Joy Newton ve Angela Bayley gibi efsanevi bale hocalarından eğitim alarak orta ve lise tahsilini konservatuvarda tamamladı. Eğitim hayatı boyunca Dame Ninette de Valois'nın davetiyle Türkiye'ye gelen, o yılların önemli İngiliz dansçıları, Margot Fonteyn, Anya Linden, Nadia Nerina, Maryon Lane, Alexis Racine, Peter Clegg, David Blair ve Michael Somes ile birlikte dans etme olanağı buldu. Öğrencilik yıllarında özelikle Todd Bolender'in “"The Still Point" ve "Creation of the World"”isimli modern baleleriyle öne çıkmış ve ünlü koreografın övgüsünü almıştır. Öğrenimi sırasında defalarca Londra'ya gidip, İngiliz Kraliyet Akademisi Bale Bölümü’nde de dersler alan Tunççekiç, burada Margot Fonteyn, Rudolf Nureyev gibi balenin efsaneleriyle birlikte çalıştı. 1961'de okulun Bale Bölümü'nden mezun oldu. Konservatuvardan mezun olduğu yıl, Ankara Devlet Opera ve Balesi'nin sanatçısı olarak temsiller vermeye başladı. İlk resmi başbalerin unvanını 1963'te "Uyuyan Güzel" balesiyle aldı. Bu balede partneri Sait Sökmen'di. 1963 yılında Ankara'da daha sonra İstanbul'da Şan Tiyatrosu'nda temsil edilen ve Türkiye'’de sergilenen ilk müzikal olarak sahne sanatları tarihimize geçen; dönemin meşhur Amerikalı koreografı Todd Bolender ve Cüneyt Gökçer’in sahneye koyduğu "Kiss Me Kate (Öp Beni Kate)" müzikalinde yine Sait Sökmen'le birlikte baş dansçı olarak görev aldı ve izleyicilerinin kalbine “"Mavi mayolu kız"” olarak kazındı. Devlet Balesi tarafından ilk kez 1965-1966 sezonunda sergilenen Kuğu Gölü Balesi'nde çok iyi bir performans sergiledi. 1965-1975 yılları arasında sergilenmeye devam eden Kuğu Gölü Balesi, sanatçının kariyerinde önemli bir yer tutar. Bu balede Tanju Tüzer, Piers Beaumont, Nicolas Benton ve Oğuz Özlem gibi isimlerle partner olarak çalıştı. 12 Nisan 1969 yılında “Kültür Sarayı” ismiyle açılan Atatürk Kültür Merkezi (AKM)'nin açılışını ilk "Türk Balesi" olarak nitelendirilen ve Dame Ninette de Valois’nin koreografisini yaptığı “"Çeşmebaşı"” ile yaptı. Partneri Engin Akaoğlu idi. 70'li yıllarda yeniden sergilenen Uyuyan Güzel'de ise bu kez sanatçıya Oytun Turfanda eşlik ediyordu. 1972 yılında Anton Dolin tarafından sahneye konan Klasik Dörtlü (Pas de Quatre)'de Marie Taglioni rolünü üstlendi. Başbalerin sıfatıyla verdiği temsillerden bazıları şunlardır: Kuğu Gölü, Uyuyan Güzel, Fındıkkıran, Çeşmebaşı, Öp Beni Kate (müzikal), Giselle, Pas de Quatre, Les Sylphides, Sinfonietta, Pagodalar Prensi, Faust, Glazunov Suite, Les Patineurs, Sylvia, Checkmate, Les Rendezvous. Coşkun Kıraner ile evlenen ve bir çocuk sahibi olan sanatçı emekli olduktan sonra Hacettepe Üniversitesi Devlet Konservatuvarı Bale Bölümü'nde öğretim üyeliği yaptı. 1981'de Marmaris'e yerleşen balerin, 1992'de uykusunda geçirdiği beyin kanaması sonucu Marmaris'te hayatını yitirdi. DHB-Pokal DHB-Pokal, (), her sene düzenlenmekte olan Almanya hentbol kupası. Hentbol Bundesliga'dan sonra, Alman hentbolundaki 2. en önemli turnuvadır. En az "3" şampiyonluk alan kulüpler gösterilmiştir. Edam peyniri Edam (Hollandaca: Edammer) Hollanda kökenli bir yarı-sert peynir. Adını Kuzey Hollanda eyaletindeki Edam kasabasından almıştır. Çoğunlukla tekerlek şeklinde ve üstü parafin balmumu ile kaplı olarak satılır. Hollanda'da satılan ve ihraç edilmeyen Edam peynirlerinde genellikle bu balmumu bulunmaz. Edam, 14. ve 18. yüzyıllar arasında dünyanın en popüler peyniri haline gelmiştir. Gouda peyniri Gouda peyniri ya da hoda peyniri, “yıkanmış teleme” olarak sınıflandırılan, ısındıkça uzayan, sandviç ve pizzalarda ek olarak kullanılabilen, bir tür yumuşak peynirdir. Peynir, adını bununla meşhur olan Gouda şehrinden almıştır. İsim olarak korumalı değildir ve bütün dünyada yapılabilir. Gouda ithalatı için iki seçenek mevcuttur: Altı aylık olan genç Gouda, bu tür genellikle sarı veya kırmızı parafin balmumu ile kaplı olarak satılır. Eski gouda ise genellikle siyah bir kaplama ile satılır. Bunun yanında başka seçenekler de vardır, örneğin işlenmiş füme Gouda veya Leyden Gouda gibi. Ayrıca daha aromatik olan baharatlı Gouda çeşidi de mevcuttur. Cengiz Kapmaz Cengiz Kapmaz, (d. 15 Nisan 1973; Ovacık, Tunceli), Türk gazeteci ve yazar. 15 Nisan 1973 tarihinde Tunceli, Ovacık ilçesinin Kızık köyünde dünyaya geldi. İlk, orta ve lise öğrenimini doğduğu yer olan Ovacık’ta tamamladı. Üniversite eğitimini ise, İstanbul Üniversitesi, İletişim Fakültesi'nde Gazetecilik Bölümü'nde tamamladı. Çeşitli gazetelerde muhabirlik ve editörlük yaptı. "Özgür Gündem"'de köşe yazarlığı yapan Kapmaz, 22 Kasım 2011 tarihinde gözaltına alındı ve 25 Kasım 2011 tarihinde "KCK soruşturması" kapsamında tutuklandı. Mart 2014'te tahliye oldu. Kapmaz, ayrıca "Öcalan'ın İmralı Günleri" adlı kitabın yazarıdır. "Bugün" gazetesi ""Teröristbaşının öyle bir maşası var ki"" başlıklı yazısında Kapmaz'ın Millî İstihbarat Teşkilatı için çalıştığını yazdı. Cengiz Kapmaz, MİT’in haber elemanı olduğu yönündeki iddiaları avukatı aracılığıyla yaptığı bir açıklama ile reddetti. Alex MÃ¼ller Karl Alexander Müller(d.20 Nisan 1927,İsviçre). İsviçreli fizikçi. Seramik malzemelerin süperiletkenlik çalışmaları için Georg Bednorz ile 1987 yılında Nobel Fizik Ödülü'nü aldı. Hasan Åžamayizade Hasan Şamayizade (), İranlı eski pop şarkıcısı, besteci. Peter Gilmore Peter Gilmore (25 Ağustos 1931, Leipzig - 3 Şubat 2013, Londra), Almanya kökenli Britanyalı oyuncu. En bilinen rolleri; "Warlords of Atlantis", "The Onedin Line" ve "Oh! What A Lovely War" yapımlarındaki rolleridir. Gilmore 81 yaşında Londra'da ölmüştür.. Carlos Muñoz Carlos Muñoz (d. 21 Nisan 1989), Şilili millî futbolcudur. Colo Colo'da forma giymektedir. Felipe GutiÃ©rrez Felipe Gutiérrez (d. 8 Ekim 1990), Şilili millî futbolcudur. Twente'de forma giymektedir. Gary Medel Gary Alexis Medel Soto (; d. 3 Ağustos 1987, Santiago) stoper mevkinde forma giyen Şilili Millî futbolcudur. Bologna FC 1909'da ve Şili millî takımında forma giymektedir. Medel orta alandaki sert ve hırslı futbolu nedeniyle Şilili Gattuso ve Pitbull gibi lakaplara sahip. Futbola ülkesi Şili'de, Universidad Catolica'da başladı. Defansa dönük orta saha oyuncusu olarak burada gösterdiği performans, Güney Amerika'nın en köklü kulüplerinden Boca Juniors'un dikkatini çekti ve Medel, 2009 yılında Boca'nın yolunu tuttu. 2009-10 sezonu açılış liginde Boca Juniors forması giymeye başlayan Medel, 14 maçta oynayıp, 3 gol atarak ofansif olarak da etkili bir isim olduğunu gösterdi. Gollerine kapanış liginde de devam eden futbolcu, burada da dört gol attı. 25 Mart 2010'da River Plate'i 2-0 yendikleri maçta iki golü de atan Medel, 83. dakikada ise ikinci sarı karttan atıldı. Toplamda attığı 7 golle en gollü sezonunu geçirmiş oldu. 2010-11 sezonu açılış liginde de Boca Juniors kadrosunun değişmezlerinden oldu ve sadece bir kırmızı kart cezası ve bir millî maç nedeniyle maç kaçırdı. Kariyer çizgisi sürekli yükselince Boca'da çok uzun kalmadı. Avrupa kulüplerinin dikkatini çekti ve teklifler almaya başladı. 2011 Ocak'ında 3 milyon euro karşılığında La Liga'nın güçlü ekibi Sevilla'ya transfer oldu. 2 Şubat 2011'de Real Madrid ile oynanan kupa maçında ilk kez Sevilla forması giyen futbolcu, 12 Şubat 2011'de Racing de Santander karşısında ise ilk lig maçına çıktı. İlk tam sezonu olan 2011-12'de 31 maçta forma şansı buldu. Sevilla için ilk iki golünü arka arkaya haftalarda kaydetti. 2012-13 sezonunda 32 maçta forma giyen futbolcu, 6 gol kaydederek en golcü ikinci sezonunu yaşadı. 15 Şubat 2013'te Deportivo la Coruna'yı 3-1 yendikleri maçta iki gol birden attı. Aynı sezon gördüğü kırmızı kartlarla da dikkat çekti. Ligde ikisi direkt olmak üzere üç kırmızı, Copa del Rey'de ise bir kırmızı kart gördü. Medel'i sert futbolu kadar, top çalma konusunda oldukça yetenekli olduğunu bu dönemde gösterdi. La Liga'da özellikle Barcelona maçlarında rakibin hücum hattına sorunlar çıkarmayı bildi. 2013 yılında Medel, sürpriz bir transferin odağında yer aldı. Premier Lig'de oynama hevesi onu Cardiff City'ye götürdü. Medel'e 11 milyon pound ödeyen Galler ekibi, kulüp tarihinin en pahalı transferini gerçekleştirmiş oldu. Ligde 34 maçta forma giyip takımının en önemlilerinden biri olsa da Cardiff'in kötü performansına engel olamadı ve takımı lig sonuncusu olarak küme düştü. Cardiff, lige tutunmayı başaramayınca Medel futbol hayatına bu takımda devam etmek istemedi ve 2015 yazında 10 milyon pound karşılığında Inter'e gitti. 31 Ağustos 2014'te Torino ile 0-0 berabere kaldıkları Serie A ilk hafta maçında ilk kez Inter formasını giydi. İlk sezonunda üç maçı sarı/kırmızı kart cezalarından kaçıran futbolcu, geriye kalan 35 lig maçında da forma giyip, takımın en önemli isimlerinden biri olduğunu gösterdi. Bir sonraki sezon Inter için ilk ve tek golünü, AS Roma'yı 1-0 mağlup ettikleri maçta kaydetti. 2016-17 sezonunda teknik direktör Stefano Pioli, savunmanın göbeğine çare bulamayınca Medel, klasik defansif orta saha oyuncusu rolünden stoperliğe evrildi. Javier Mascherano'nun Barcelona'da yaşadığı sürecin bir benzerini yaşayan Gary Medel, zamanında hamle yeteneği ve sağlam içgüdüleriyle savunmada iyi iş yaptı. Ancak 1.71 cm'lik boyu tıpkı Mascherano'da olduğu gibi, hava toplarında zorlanmasına sebebiyet verdi. Sezona yine ilk 11 oyuncusu olarak başlayan Medel, 23 Ekim 2016'da Atalanta ile oynanan maç esnasında Jasmin Kurtić'e sol dirseği ile vurdu. Maç içinde hakemin görmediği bu hareketi yüzünden üç maçlık bir ceza aldı. 20 Kasım 2016'da oynanan AC Milan derbisi ile lige geri dönen futbolcu bu sefer de dizinden sakatlanıp 37. dakikada oyundan alındı ve Ocak ayına kadar sahalardan uzak kaldı. Sakatlığı sonrası ise bir sarı kart cezası dışında hiçbir maçı kaçırmadı. 2017-18 sezonu öncesinde Beşiktaş ile görüşmelere başladı. 11 Ağustos 2017 tarihinde Beşiktaş'tan Kamuyu Aydınlatma Platformu'na gönderilen açıklamada; "Gary Alexis Medel Soto'nun transferi konusunda kulübü ve kendisi ile anlaşmaya varılmıştır. Oyuncu ile 2017-2018 2018-2019 2019-2020 Sezonlarını kapsayan 3 yıllık sözleşme imzalanmıştır." denildi. Medel, Beşiktaş'a transferi ile ilgili yaptığı açıklamada; "“Başkanımıza ve yöneticilerimize teşekkür ediyorum. Taraftarlara destekleri için teşekkür ederim. Benim için çok büyük bir transfer. Beşiktaş iki kez üst üste şampiyon oldu. Bu başarıları devam ettirmek için buradayım. İlk 11’de olunca kendimi iyi hissediyorum. 12 numaralı formayı giyeceğim.”". dedi. 2008 yılında Şili'de yılın futbolcusu seçilen Gary Medel, ülkesinin yetiştirdiği en önemli oyunculardan biri. Şili millî takımı formasını 105 kez terletti ve bu alanda 4. sırada yer alıyor. FIFA Dünya Kupaları'nda toplam 7 maça çıktı. 18 Nisan 2007'de Arjantin ile oynanan hazırlık maçının 61. dakikasında Manuel Iturra'nın yerine oyuna girerek ilk kez millî formayı giydi. 2010 Dünya Kupası elemelerinde Bolivya ile oynanan maçta ilk kez hazırlık maçları dışında forma giymiş oldu. 2-0 kazandıkları maçta iki golü de kaydederek Şili için ilk gollerini attı. Elemeleri ikinci bitiren Şili, 2010 FIFA Dünya Kupası'na katıldı ve Medel de Şili kadrosuna dahil edildi. Üç grup maçında da 90 dakika forma giydi ancak iki maç üst üste sarı kart görmesi nedeniyle son 16'da Brezilya ile oynadıkları maçta forma giyemedi. Şili, maçı kaybedip elendi. 2011 Copa America kadrosunda da bulunan Medel, grup maçlarının üçünde de oynadı. Çeyrek finalde Venezuela'ya elendiler. Medel, bu maçın 82. dakikasında elle oynadığı için ikinci sarı karttan oyundan atıldı. Bu kart, Medel'in millî takım için gördüğü tek kırmızı kart oldu. 2014 Dünya Kupası elemelerinde iyi bir performans ve iki gol ile Dünya Kupası'na katılmalarına katkıda bulundu. Bir önceki kupa gibi üç grup maçında da 90 dakika forma giydi ve yine bir önceki kupa gibi son 16'da Brezilya'ya elendiler. Medel, uzatmalara giden maçta 108 dakika forma giydi. 2015 yılında Brezilya ile oynan bir hazırlık maçında Medel, Neymar'a yaptığı çok sert hareket ile uzun süre futbol gündeminde kalmıştı. Neymar maçın ardından "Medel'in kim olduğunu bilmiyorum ama burası UFC (bir dövüş organizasyonu) değil" açıklamasını yapmıştı. Aynı yıl kendi evlerinde düzenlenen 2015 Copa America'da Şili kadrosunda yine Medel yer aldı. Bütün maçlarda 90 dakika forma giydi. Gruptaki Bolivya maçında bir gol atarken, yarı finalde Peru'yu 2-1 yendikleri maçta ise kendi ağlarını havalandırdı. Finalde Arjantin'i penaltılarla geçen Şili, Copa America'nın sahibi oldu. Medel, Şili ile kariyerinin ilk kupasını kazanırken, turnuvanın en iyi 11'ine de dahil edildi. 2016'da ise Copa America'nın 100. yılı için düzenlenen Copa América Centenario'ya dahil edildi. Bir kez daha finalde Arjantin'i penaltılarda geçip, üst üste ikinci kez kupayı kaldırdılar. Bütün maçlarda oynayan Medel de bir kez daha turnuva kadrosuna dahil edildi. Medel, 2017 yılında Rusya'da düzenlenen 2017 FIFA Konfederasyonlar Kupası'nda da bu turnuvada ilk kez yer alan ülkesini temsil etti ve 4 maçta forma giydi. Şili turnuvayı ikinci bitirerek, gümüş madalya kazandı. Gonzalo Fierro Gonzalo Fierro (d. 21 Mart 1983), Şilili millî futbolcudur. Colo Colo'da forma giymektedir. Gonzalo Jara Gonzalo Jara (d. 29 Ağustos 1985), Şilili millî futbolcudur. Nottingham Forest'da kiralık olarak forma giymektedir. Jean Beausejour Jean Beausejour (d. 1 Haziran 1984), Şilili millî futbolcudur. Wigan Athletic'de forma giymektedir. Marco Estrada Marco Estrada (doğum 28 Mayıs 1983), Şili'li millî futbolcudur. Ligue 1'de Montpellier'de forma giymektedir. Matías Fernández Matías Fernández (d. 15 Mayıs 1986), Şilili millî futbolcudur. Serie A'da Fiorentina'da forma giymektedir. Miguel Pinto Miguel Pinto (d. 4 Temmuz 1983), Şili'li millî kaleci. Atlas'ta forma giymektedir. Paulo Garcés Paulo Garcés (d. 2 Ağustos 1984), Deportes Antofagasta takımında kaleci pozisyonunda görev yapan Şilili millî futbolcudur. Profesyonel kariyerine 2003 yılında Universidad Católica kulübünde başladı. Daha sonra sırasıyla Deportes Puerto Montt, Lobos BUAP, Everton, Universidad de Chile, Unión La Calera, O'Higgins, Colo-Colo ve Deportes Antofagasta kulüplerinde oynadı. Beta Caeli Beta Caeli (β Cae, β Caeli), Çelikkalem takımyıldızı yönünde yaklaşık olarak 90 ışık yılı uzaklıkta bulunan bir yıldızdır. Görünen büyüklüğü +5,05'dir ve F-tipi ana-kol yıldızı olarak sınıflandırılır. Güneş'ten altı kat daha parlaktır. Şükrü Beleyid Şükrü Beleyid (Arapça: شكري بلعيد‎; 26 Kasım 1964 – 6 Şubat 2013), Tunuslu avukat ve siyasetçi. Demokrat Yurtseverler Partisi ile Tunus'ta laik ve solcu muhalefetin lideri olan Beleyid, 2011 Yasemin Devriminin öncesinde Bin Ali rejimine ve mevcut İslamcı Tunus hükûmetine yönelik muhalif tutumunu korudu. 6 Şubat 2013'te evinin önünde uğradığı silahlı saldırıda hayatını kaybetti. Tunus Başbakanı Hammadi Cibali, suikastın ardından mevcut ulusal hükûmeti dağıtacağını ve geçici bir "ulusal birlik" hükûmeti kuracağını açıkladı. Gama Caeli Bayer belirtmesiyle Gama Caeli (γ Cae, γ Caeli), Çelikkalem takımyıldızı yönünde bulunan iki yıldız sistemini belirtir: Gökyüzünde 0,22° ile ayrılırlar. Haris Medunjanin Haris Medunjanin (d. 8 Mart 1985, Saraybosna), Boşnak millî futbolcudur. Orta saha pozisyonunda oynamaktadır. Şu anda Makkabi Tel Aviv forması giymektedir. Hem Bosna-Hersek, hem de Hollanda vatandaşlığına sahiptir. Futbol kariyerine, Hollanda'daki amatör takımlarda başlamış; daha sonra AZ altyapısına girmiştir. 2004 yılında AZ ile profesyonel sözleşme imzalamıştır. İlk Eredivisie maçına 20 Şubat 2005 tarihinde çıkmıştır. 2006 yılında Sparta Rotterdam takımına kiralanmış, 2008 yılında da Valladolid'e transfer olmuştur. 2010 yılında İsrail'in Maccabi Tel Aviv takımı ile anlaşmıştır. 31 Ağustos 2012 tarihinde Gaziantepspor'a kiralanmıştır.Sezon sonunda Maccabi Tel Aviv'dan Gaziantepspor'a bonservisi ile birlikte transfer olmuştur.Bonservis bedeli açıklanmamıştır.Gaziantepspor kariyerinde 65 maça çıkmıştır ve 6 gol kaydetmiştir ve 10 asist yapmıştır. 12 Ağustos 2014 tarihinde RC Deportivo de La Coruña ile anlaşmıştır. HSG Wetzlar HSG Wetzlar, Wetzlar, Almanya'da yer alan hentbol takımı. Takım, Hentbol Bundesliga ve Hentbol Almanya Kupası'nda mücadele etmektedir. Takım iç saha maçlarını 5,000 kişi kapasiteli olan Rittal Arena Wetzlar'da oynamaktadır. Rittal Arena Wetzlar, 2005 yılında açılmıştır. Daha önceki ismi "Mittelhessen-Arena" 'dır. HSG Wetzlar 'ın ezeli rakibi, komşu kulübü TV Hüttenberg 'dir. Bu iki kulüp arasındaki karşılaşmalar "Mittelhessenderby" adıyla anılmaktadır. Baş Antrenör: Kai Wandschneider Güneşin Tutulduğu Gün Güneşin Tutulduğu Gün, 1983 yapımı sinema filmi. Mozambik bayrağı Mozambik bayrağı günümüzdeki kullanılan hali ile 1 Mayıs 1983 tarihinde göndere çekilerek kullanılmaya başlanmıştır. Mozambik bayrağı, Portekiz sömürgeciliğine karşı bağımsızlık mücadelesini gerçekleştiren Mozambik Kurtuluş Cephesi (FRELIMO - Frente de Libertação de Moçambique) partisi bayrağındaki renklerden esinlenerek meydana getirilmiştir. Bayrak, yatay olarak beş şeritin 10:1:10:1:10 oranında yeşil, beyaz, siyah, beyaz ve sarı dizilmesiyle ve göndere çekilen tarafta dikey olarak konumlandırılan kırmızı ikizkenar üçgenin yatay şeritlerin üzerine gelecek şekilde konuşlandırılmasından meydana gelmektedir. Yatay şeritlerde bulunan renklerden yeşil renk ülkenin doğasını temsil ederken, siyah renk Afrika kıtasını, sarı renk ise ülkenin mineral zenginliğini sembolize etmektedir. Yatay büyük şeritleri birbirinden ayıran iki küçük şeritte bulunan beyaz renk ise adaleti ve barışı ifade etmektedir. İkizkenar üçgene rengini veren kırmızı ise sömürgecilik sistemine karşı verilen mücadeleyi sembolize etmektedir. Ayrıca üçgen içerisinde tam ortasına gelecek şekilde konumlandırılmış durumda bulunan büyük beş köşeli sarı bir yıldız mevcuttur. Yıldızın üzerinde sayfaları açık bir kitap, kitabın da üzerine gelecek şekilde ise ucunda süngü bulunan bir kalaşnikof ve çapa resmedilmiştir. Süngülü kalaşnikof ülkenin savunulmasını ve her daim uyanık olunması gerektiğini ifade ederken, çapa çiftçileri ve bunların ürünlerini sembolize etmektedir. Kitap eğitimi temsil ederken büyük sarı yıldız ise ülkenin kendini yeniden bulduğu Enternasyonalizm ruhunu simgelemektedir. DJ, Take Me Away "DJ, Take Me Away" (Türkçe:DJ Beni götür), Bulgar grup Deep Zone & Balthazar tarafından seslendirilen şarkı. Şarkı, 2008 Eurovision Şarkı Yarışması için Bulgaristan'ın temsilcisi ve şarkısını belirleyecek olan "Be a Star"'da yarışmaya hak kazanmıştır. 2008 yılının Mayıs ayında şarkı, Sırbistan'ın başkenti Belgrad şehrinde gerçekleştirilmiş olan 2008 Eurovision Şarkı Yarışması'nda Bulgaristan'ı temsil etmiştir ve yarışma'da 56 puanla Onbirinci olarak finale çıkamayarak elenmiştir. Lopado­temaho­selaho­galeo­kraniyo­leyipsano­drim­hipo­trimmato­silfiyo­parao­melito­katakehi­meno­kihl­epi­kossifo­fatto­perister­alektriyon­opte­kefalliyo­kigklo­peleiyo­lagoio­siraio­bafe­tragano­pterigon Lopado­temaho­selaho­galeo­kraniyo­leyipsano­drim­hipo­trimmato­silfiyo­parao­melito­katakehi­meno­kihl­epi­kossifo­fatto­perister­alektriyon­opte­kefalliyo­kigklo­peleiyo­lagoio­siraio­bafe­tragano­pterigon, (Antik Yunanca: λοπαδο­τεμαχο­σελαχο­γαλεο­κρανιο­λειψανο­δριμ­υπο­τριμματο­σιλφιο­καραβο­μελιτο­κατακεχυ­μενο­κιχλ­επι­κοσσυφο­φαττο­περιστερ­αλεκτρυον­οπτο­κεφαλλιο­κιγκλο­πελειο­λαγῳο­σιραιο­βαφη­τραγανο­πτερύγων) Aristofanes'in "Kadınlar Meclisi" adlı komedisinde geçen kurgusal bir yemektir. Edebi eserlerde geçen en uzun kelime olarak "Guinness Rekorlar Kitabı"na 1990 yılında girmiştir. All Night Long "All Night Long" (Türkçe:Bütün Gece), Danimarkakalı şarkıcı Simon Mathew tarafından seslendirilen şarkı. Şarkı, 2008 Eurovision Şarkı Yarışması için Danimarka'nın temsilcisi ve şarkısını belirleyecek olan "Dansk Melodi Grand Prix"'de yarışmaya hak kazanmıştır. 2008 yılının Mayıs ayında şarkı, Sırbistan'ın başkenti Belgrad şehrinde gerçekleştirilmiş olan 2008 Eurovision Şarkı Yarışması'nda Danimarka'yı temsil etmiştir ve yarışma'da yarıfinal'de 115 puanla Üçüncü olarak finale yükselmiş finalde de 60 puanla Onbeşinci olmuştur. This Is My Life (Eurobandið şarkısı) "This Is My Life" (Türkçe:Benim Hayatım), İzlandalı grup Eurobandið tarafından seslendirilen şarkı. Şarkı, 2008 Eurovision Şarkı Yarışması için İzlanda'nın temsilcisi ve şarkısını belirleyecek olan "Söngvakeppni Sjónvarpsins"'de yarışmaya hak kazanmıştır. 2008 yılının Mayıs ayında şarkı, Sırbistan'ın başkenti Belgrad şehrinde gerçekleştirilmiş olan 2008 Eurovision Şarkı Yarışması'nda İzlanda'yı temsil etmiştir ve yarışma'da yarıfinal'de 68 puanla Sekizinci olarak finale yükselmiş finalde de 64 puanla Ondördüncü olmuştur. Pe-o margine de lume "Pe-o margine de lume" (Türkçe:Zafer Dünyası), Romanyalı ikili Nico & Vlad tarafından seslendirilen şarkı. Şarkı, 2008 Eurovision Şarkı Yarışması için Romanya'nın temsilcisi ve şarkısını belirleyecek olan "Selecţia Naţională"'de yarışmaya hak kazanmıştır. 2008 yılının Mayıs ayında şarkı, Sırbistan'ın başkenti Belgrad şehrinde gerçekleştirilmiş olan 2008 Eurovision Şarkı Yarışması'nda Romanya'yı temsil etmiştir ve yarışmada yarı finalde 94 puanla Yedinci olarak finale yükselmiş finalde de 45 puanla Yirminci olmuştur. Romanca (şarkı) "Romanca" (Türkçe:Roman), Hırvat grup Kraljevi ulice & 75 Cents tarafından seslendirilen şarkı. Şarkı, 2008 Eurovision Şarkı Yarışması için Hırvatistan'ın temsilcisi ve şarkısını belirleyecek olan "Dora"'da yarışmaya hak kazanmıştır. 2008 yılının Mayıs ayında şarkı, Sırbistan'ın başkenti Belgrad şehrinde gerçekleştirilmiş olan 2008 Eurovision Şarkı Yarışması'nda Hırvatistan'ı temsil etmiştir ve yarışma'da yarıfinal'de 112 puanla Dördüncü olarak finale yükselmiş finalde de 44 puanla Yirmibirinci olmuştur. Noah Munck Noah Munck (doğum: 3 Mayıs 1996 - Orange İli, Kaliforniya, ABD), Amerikalı oyuncu. 3 Mayıs 1996 tarihinde, ABD'nin bir eyaleti olan Kaliforniya'nın Orange İlinde doğdu. oyunculük hayatı 2007 yılında başladı. iCarly dizisinde oynadığı "Gibby" karakteriyle ünü arttı. http://en.wikipedia.org/wiki/Noah_Munck TanrÄ±lar Vadisi Tanrılar Vadisi "(İngilizce: Valley of the Gods)" San Juan County, Utah'ta bulunan Mexican Hat yakınlarındaki doğal kumtaşı vadisidir. San Juan Nehri yakınlarında Monument Valley'de ve kuzeyinde benzeri kaya oluşumları vardır. Bu vadi üstünde duran uzun boylu, kırmızı, yalıtılmış kayalıklarla, antik bir manzara kalıntıları yaratırken bir bakıma Monument Valley'in küçük bir ölçekte versiyonudur. For Life "For Life" (Türkçe:Yaşam için), Polonyalı şarkıcı Isis Gee tarafından seslendirilen şarkı. Şarkı, 2008 Eurovision Şarkı Yarışması için Polonya'nın temsilcisi ve şarkısını belirleyecek olan "Ulusal Final"'de yarışmaya hak kazanmıştır. 2008 yılının Mayıs ayında şarkı, Sırbistan'ın başkenti Belgrad şehrinde gerçekleştirilmiş olan 2008 Eurovision Şarkı Yarışması'nda Polonya'yı temsil etmiştir ve yarışma'da yarıfinal'de 42 puanla Onuncu olarak finale yükselmiş finalde de 14 puanla Yirmidördüncü olmuştur. Vrag naj vzame "Vrag naj vzame" (Türkçe:Cehennemle o), Slovenyalı şarkıcı Rebeka Dremelj tarafından seslendirilen şarkı. Şarkı, 2008 Eurovision Şarkı Yarışması için Slovenya'nın temsilcisi ve şarkısını belirleyecek olan "Ulusal Final"'de yarışmaya hak kazanmıştır. 2008 yılının Mayıs ayında şarkı, Sırbistan'ın başkenti Belgrad şehrinde gerçekleştirilmiş olan 2008 Eurovision Şarkı Yarışması'nda Slovenya'yı temsil etmiştir ve yarışma'da yarıfinal'de 36 puanla Onbirinci olarak finale yükselememiştir. 2013 Kids' Choice Awards 2013 Kids' Choice Awards veya 2013 KCA, (Türkçe: "2013 Çocukların Seçimi Ödülleri") Nickelodeon tarafından her yıl düzenlenen Kids' Choice Awards (Çocukların Seçimi Ödülleri)'un 2013 parçasıdır. Program 8 Mart 2013 saat 20:00'da ABD'nin Los Angeles şehrinde başlayacaktır. Programın 2013 ayağı hakkında henüz yeterli bilgi yoktur. 1988'den itibaren her yıl düzenlenen ve Nickelodeon kanalında yayınlanan ödül töreni. Tören her yıl mart veya nisan aylarının sonunda yapılır ve televizyon, film ve müzik ana başlıkları altında çeşitli kategorilerde ödüller verilir. Ödül kazananları Nickelodeon izleyicileri tarafından belirlenir. 2013 yılının netleşen adayları şunlardır; Tez (film) Tez (İspanyolca özgün adıyla "Tesis"), yönetmenliğini Alejandro Amenábar'ın üstlendiği, psikolojik gerilim türündeki 1995 yapımı İspanyol filmi. Başrollerini Ana Torrent, Fele Martínez ve Eduardo Noriega paylaşmaktadır. Bir üniversite öğrencisinin hazırladığı tezi sırasında, üniversitesinin film arşivinde keşfettiği snuff filmler sonrasında yaşananları konu alır. 1996 Goya Ödülleri'nde sekiz kategoride aday olan "Tez", En İyi Film dahil yedi Goya Ödülü'nün sahibi oldu. Madrid Complutense Üniversitesi'nde sinema-televizyon eğitimi gören Ángela Márquez (Ana Torrent), medyada şiddet konulu bir tez hazırlamaktadır. Şiddet içerikli ve pornografik filmlerden oluşan bir arşive sahip olan, aynı sınıfta okuduğu Chema (Fele Martínez) ile, arşivinin tezinde yardımcı olacağı düşüncesiyle arkadaşlık kurar. Diğer taraftan, Ángela'nın tez danışmanı Profesör Figueroa (Miguel Picazo); üniversitenin film arşivinde konuyla ilgili araştırma yaparken, gizli bir kısımda bulduğu kasedi üniversitenin sinema salonunda izler. Salonda Figueroa'nın cansız bedeniyle karşılaşan Ángela, kasedi alır. Chema'nın evinde kasedi izleyen ikili, bir çeşit snuff film şeklinde olan kasette, üniversitenin eski öğrencilerinden birine işkence yapıldığı ve sonrasında öğrencinin öldürüldüğünü anlar. Chema'nın bir şekilde kasetin çekiminde kullanılan kameranın modelini öğrenmesinin ardından üniversite kantininde, iki yıl önce ortadan kaybolan ve filmde işkence edilerek öldürülen kızın eski erkek arkadaşı olan Bosco Herranz'da (Eduardo Noriega) aynı model kamerayı öğrencilerden gören Ángela, Bosco'dan şüphelenmeye başlar. Bunun üzerine Ángela ile Chema, olayın peşine düşer. Kısa süre sonra ikili, Figueroa'nın ölümünün ardından yerine gelen ve Ángela'nın yeni danışmanı olan Profesör Jorge Castro'nun (Xabier Elorriaga) da film işinin içinde olduğunu öğrenir. Bir yandan da Ángela, Bosco'dan hoşlanmaya başlamıştır. Chema ise üniversitenin film arşivinde, ilkine benzer şekilde çekilen birkaç snuff film daha bulur. Ángela, Bosco'nun kız arkadaşı Yolanda (Rosa Campillo) ile görüşmesinin adından Bosco ile Chema'nın eski arkadaş olduklarını öğrenir ve yaşananlarda Chema'nın da payı olma ihtimalini düşünür. Buna rağmen arşive giden ikili, diğer filmleri ve bu filmlerin çekiminde kullanılan kameraların izini sürerler. Ancak arşivin gizli bölmesinin, ikili içerideyken kilitlenmesi ve ışıkların söndürülmesinin ardından Jorge Castro, Ángela'yı yakalayıp, işkence yapmak ve onun filmini de çekmek amacıyla sandalyeye bağlar. Tam kendisini tabancayla vurmak üzereyken, Chema gelir ve Castro'yu öldürerek Ángela'yı kurtarır. Ertesi gün, filmerin çekildiği model kamerayı Chema'nın evinde de bulan Ángela, tüm yaşananların içinde Chema'nın da olduğunu düşünür ve kendisinden hoşlandığı Bosco'nun evine gider. Evde oldukları sırada elektriklerin kesilmesinin ardından Bosco, eve gizlice giren Chema'nın saldırısına uğrar. Boğuşmalar sonucunda mağlup olan ve yerde yatan Chema'ya yaklaşan Ángela, Chema'nın söyledikleri üzerine filmdeki saldırıları yapanların Bosco olduğunu anlar. Ancak durumu fark eden Bosco, Ángela'yı sandalyeye bağlar, bu sırada garajda Yolanda'nın cesedini de gösterir. Kendisine işkence yapılmaya başlanacakken Ángela sandalyeden kurtulur ve yerden aldığı silahla Bosco'yu vurur. Daha sonra televizyonda gösterilen bir haberde, Bosco'nun evinin bahçesinde altı ceset bulunduğu bilgisine yer verilir. Irelande Douze Pointe "Irelande Douze Pointe" (Türkçe: 12 Puan İrlandaya), İrlandalı grup Hindi Dustin tarafından seslendirilen şarkı. Şarkı, 2008 Eurovision Şarkı Yarışması için İrlanda'nın temsilcisi ve şarkısını belirleyecek olan "Ulusal Final"'de yarışmaya hak kazanmıştır. 2008 yılının Mayıs ayında şarkı, Sırbistan'ın başkenti Belgrad şehrinde gerçekleştirilmiş olan 2008 Eurovision Şarkı Yarışması'nda İrlanda'yı temsil etmiştir ve yarışma'da yarıfinal'de 22 puanla Onbeşinci olarak finale yükselememiştir. Femme Fatale (Evdokia Kadi şarkısı) "Femme Fatale", Yunan şarkıcı Evdokia Kadi tarafından seslendirilen şarkı. Şarkı, 2008 Eurovision Şarkı Yarışması için Kıbrıs'ın temsilcisi ve şarkısını belirleyecek olan "Ulusal Final"de yarışmaya hak kazanmıştır. 2008 yılının Mayıs ayında şarkı, Sırbistan'ın başkenti Belgrad şehrinde gerçekleştirilmiş olan 2008 Eurovision Şarkı Yarışması'nda Kıbrıs'ı temsil etmiştir ve yarışmada yarıfinalde 36 puanla on beşinci olarak finale yükselememiştir. Gama1 Caeli Gama Caeli (γ Cae, γ Caeli), Çelikkalem takımyıldızı yönünde yaklaşık olarak 185 ışık yılı uzaklıkta bulunan çift yıldızdır. Parlak bileşeni görünen büyüklüğü +4,55 olan, K-tipi turuncu bir devdir. Arkadaşı ise, 3,1 yay-saniye uzaklıkta bulunan ve büyüklüğü sekiz olan bir yıldızdır. Nomads in the Night "Nomads in the Night" (Türkçe: Gece Göçebeler), Litvan şarkıcı Jeronimas Milius tarafından seslendirilen şarkı. Şarkı, 2008 Eurovision Şarkı Yarışması için Litvanya'nın temsilcisi ve şarkısını belirleyecek olan "Ulusal Final"'de yarışmaya hak kazanmıştır. 2008 yılının Mayıs ayında şarkı, Sırbistan'ın başkenti Belgrad şehrinde gerçekleştirilmiş olan 2008 Eurovision Şarkı Yarışması'nda Litvanya'yı temsil etmiştir ve yarışma'da yarıfinal'de 30 puanla Onaltıncı olarak finale yükselememiştir. Landywood Landywood Staffordshire, İngiltere'de bir köydür. Landywood Great Wyrley'e bağlı bir köy parçasıdır. Great Wyrley ve Cheslyn Hay ile birlikte 2001 yılında nüfusları 20.000 olmuştur. Landywood'un kesin sınırları belirsizdir. Gama2 Caeli Gama Caeli (γ Cae, γ Caeli), Çelikkalem takımyıldızı yönünde yaklaşık olarak 334 ışık yılı uzaklıkta bulunan ikili yıldızdır. Birincil bileşeni γ Caeli A, görünen büyüklüğü +6,32 olan F-tipi sarı-beyaz bir devdir. Süresi 3,25 saat olan Delta Scuti tipi bir değişen yıldızdır ve parlaklık değişkenliği +6,28 ile +6,39 arasında değişir. İkincil bileşeni γ Caeli B, birincil bileşenden 0,886 yay-saniye uzaklıkta bulunur. Görünen büyüklüğü +9,6 ve tayf tipi F2IV/V'dir. Hile (fıkıh) Hile, bir fıkıh kavramı olarak, bir kimseyi istenen yönde irade beyanında bulundurmak için yanlış bir kanaat uyandırarak veya mevcut bulunan hatalı fikrin devamını sağlayarak yanıltmaktır. Klasik fıkıh kitaplarında, bir akit veya hukukî işlem yapmak isteyen kimsenin iradesine yönelik yapılan hile, tağrîr, tedlîs veya aldatma anlamına gelen hud'a, hılâbe, gibi kelimelerle ifade edilmiştir. Bu manadaki hilenin, gabn ve garar kavramlarıyla yakından ilişkisi vardır. Doğruluk ve dürüstlüğü temel ilke olarak benimseyen İslâm'da Müslüman'ın özüne ve sözüne güvenilir dosdoğru olması, elinden ve dilinden herkesin emin olması istenmiştir. İslam peygamberi Muhammed, sattığı buğdayın ıslağını yığının altına gizleyen bir sahabîye, "bizi aldatan bizden değildir." demiş, hileye başvuranın ateşte olduğunu söylemiştir. Fıkıh kaynaklarında, karşı tarafın zarara uğramasına yol açan hilenin akdi feshetmek için yeterli gerekçe olduğu kabul edilerek, kayda değer ölçüde zarar gören tarafa akdi feshetme ve uğradığı zararın tazmînini talep hakkı verilmiştir. Ayrıca hile yapan, bu eylemiyle emanet ve adalet vasfını yitirir. Bunun yanında hile, şartlara ve ihtiyaca göre belirlenen uygun bir ceza ile tecziye de edilebilir. Daylight (Maroon 5 şarkısı) "Daylight", Amerikalı pop rock grubu Maroon 5'ın dördüncü stüdyo albümü "Overexposed"dan (2012) bir şarkı. Albümün üçüncü single'ı olarak piyasaya çıktı. 1996 Portekiz Grand Prix 1996 Portekiz Grand Prix, 22 Eylül 1996'da Portekiz'in Estoril kentindeki motor sporları pistinde yapılan Formula 1 yarışı. Kanadalı Jacques Villeneuve, takım arkadaşı Damon Hill ve Michael Schumacher'in önünde yarışı birinci bitirmişti. Portekiz 1997 yılında Formula 1 yarış takviminden çıkarıldı. Yani 1996'daki mücadele, hâlen yapılan son Portekiz Grand Prix'tir. Lucky Strike (şarkı) "Lucky Strike", Amerikalı pop rock grubu Maroon 5'ın dördüncü stüdyo albümü "Overexposed"dan (2012) bir şarkı. The Man Who Never Lied "The Man Who Never Lied", Amerikalı pop rock grubu Maroon 5'ın dördüncü stüdyo albümü "Overexposed"dan (2012) bir şarkı. Delta Caeli Delta Caeli (δ Cae, δ Caeli), Çelikkalem takımyıldızı yönünde yaklaşık olarak 771 ışık yılı uzaklıkta bulunan bir yıldızdır. Görünen büyüklüğü +5,07 olan δ Caeli, B-tipi mavi-beyaz bir altdevdir. Love Somebody (Maroon 5 şarkısı) "Love Somebody", Amerikalı pop rock grubu Maroon 5'ın dördüncü stüdyo albümü "Overexposed"dan (2012) bir şarkı. Albümün dördüncü ve son single'ı olarak piyasaya çıktı. Rich Lee tarafından yönetilen ve 21 Mayıs 2013'te yayımlanan video klibinde grubun ana vokalisti Adam Levine ile Emily Ratajkowski arasında yaşanan bir aşk konu edilmişti. Sad (Maroon 5 şarkısı) "Sad", Amerikalı pop rock grubu Maroon 5'ın dördüncü stüdyo albümü "Overexposed"dan (2012) bir şarkı. Doin' Dirt "Doin' Dirt", Amerikalı pop rock grubu Maroon 5'ın dördüncü stüdyo albümü "Overexposed"dan (2012) bir şarkı. Wipe Your Eyes "Wipe Your Eyes", Amerikalı pop rock grubu Maroon 5'ın dördüncü stüdyo albümü "Overexposed"un (2012) deluxe sürümünden bir şarkı. Stutter (Maroon 5 şarkısı) "Stutter", Amerikalı pop rock grubu Maroon 5'ın üçüncü stüdyo albümü "Hands All Over"dan (2010) bir şarkı. Sunyani Sunyani, Gana'nın orta-batısında bir şehir. Brong-Ahafo Bölgesi ve Sunyani Belediyesi İlçesi'nin başkentidir. 2005 nüfus sayımına göre, nüfusu 80.245 kişidir. Nüfus bakımından, Gana'daki en büyük 16. yerleşim yeridir. 13 Temmuz 1974 tarihinde şehirde bir havalimanı açılmıştır. Bunun dışında şehirde üç hastane, birçok otel ve konaklama yeri, bir spor salonu bulunmaktadır. Sunyani kenti, ABD'deki Tuscaloosa kenti ile kardeş şehirdir. The Last of Us The Last of Us, Naughty Dog tarafından geliştirilen, aksiyon-macera ve hayatta kalma-korku türlerindeki, Sony Computer Entertainment tarafından yalnızca PlayStation 3 için yayımlanan video oyunudur. 10 Aralık 2011'deki Spike Video Oyunu Ödülleri sırasında duyurusu yapılan oyun; dünya çapında 14 Haziran 2013'te, Japonya'da 20 Haziran 2013'te satışa sunulmuştur. Oyun; tüm dünyayı saran ve bulaşanları birkaç saat içerisinde insanlara saldıran yaratıklara dönüştüren salgın bir hastalığın başlamasından yirmi yıl sonrasını, 2033 yılını konu alır. Hastalık sebebiyle medeniyet büyük ölçüde mahvolmuş ve farklı gruplar hâlinde yaşamak zorunda kalan insanlar, hayatta kalabilmek için birbirleri ve hastalıklılara karşı mücadele etmek zorunda kalmıştır. Bu kıyamet sonrası ortamdaki Amerika Birleşik Devletleri'nde geçen oyun, orta yaşlardaki erkek karakter Joel'un (Troy Baker'ın seslendirmesi ve canlandırması ile), hastalığa karşı bağışıklığı olan genç kız Ellie'yi (Ashley Johnson'ın seslendirmesi ve canlandırması ile) Ateşböcekleri adlı ayrılıkçı bir gruba ulaştırması sırasında ikilinin başından geçenleri konu alır. Oyunun büyük bir kısmında Joel, oyuncular tarafından kontrol edilir ve karşılaşılan çeşitli zorlukların üstesinden gelmeye çalışır. Oyunun geliştirilmesine 2009'da, Naughty Dog'un geliştirdiği bir önceki oyun olan ""in yayımlanması sonrasında başlandı ve duyurusu Aralık 2011'de gerçekleştirildi. Özellikle karakterizasyon, alt metin, insanlık durumunun araştırılması ve kadın karakterlerin tasvirine yönelik olarak birçok yorumcudan övgü topladı. "The Last of Us", ilk haftasında 1,3 milyonun üzerinde, on dört ay içinde 8 milyondan fazla satarak en çok satan PlayStation 3 oyunlarından biri haline geldi. Çeşitli oyun yayınları, eleştirmenler ve oyun ödül törenleri tarafından Yılın Oyunu ödülleri de dahil olmak üzere çeşitli ödüller kazandı. Oyunun piyasaya sürülmesinin ardından Naughty Dog, birkaç indirilebilir içerik yayımladı. Ellie ile en iyi arkadaşı Riley'nin yer aldığı "", konusu ana hikâye öncesi ve sırasında geçen yeni bir tek oyunculu kısmı oyuna eklemişti. PlayStation 4 için düzenlenen ve "The Last of Us Remastered" adını taşıyan sürüm ise ilk olarak Temmuz 2014'te yayımlandı. Aralık 2016'da, devam oyunu "The Last of Us Part II" duyuruldu. Üçüncü şahıs görünümü kullanan aksiyon-macera hayatta kalma-korku türündeki "The Last of Us"ta oyuncular Joel'un kontrolünü sağlarken, Ellie -ilerleyen bölümlerdeki bir sürelik istisna ve "" adlı indirilebilir içerik paketindeki kısımlar dışında- oyunun büyük bir kısmında yapay zekâ tarafından kontrol edilir. Oyun boyunca salgın hastalıklı insanların yanı sıra hastalık bulaşmamış olduğu hâlde ikiliye düşman olan insanlara karşı mücadele verilmektedir. Bu mücadelede çeşitli silahlar ve patlayıcılar gibi uzak mesafeli ekipmanlarla savaşmanın yanında yakın dövüş ve saklanma tekniklerini de içeren "The Last of Us"ta, herhangi bir zamanda, herhangi bir nesnenin arkasına saklanarak düşmanlardan gizlenmek mümkündür. Oyunun geliştiricileri tarafından "dinamik gizlilik" adı verilen özellik sayesinde oyuncunun düşmanlarla olan karşılaşmalarında birden fazla strateji ve teknik geliştirebilmesi ve düşmanların bunlara göre farklı tepkiler vermesi sağlanmıştır. Oyunda mevcut olan "Güçlerin Dengesi" adlı yeni bir yapay zekâ sistemi sayesinde yapay zekâ tarafından kontrol edilen düşmanlar herhangi bir çatışma anında daha gerçekçi tepkiler vererek siper almakta, ihtiyaç duymaları durumunda yardım çağırmakta ve Joel'un mermisinin bitmesi, dikkatinin başka yöne kayması veya başkaları tarafından saldırıya uğraması gibi zayıf anlarında saldırıya geçmektedir. Karakterin herhangi bir anda yere çömelerek geçtiği "dinleme modu" sayesinde çevredeki düşmanların yerleri, duvar gibi engellerin arkasında olsalar dahi çıkardıkları seslere göre tespit edilebilir. Düşmanlarla mücadeleye ek olarak; suyun üstünde yüzen bir tahta yardımıyla yüzme bilmeyen Ellie'yi suyun üzerinden geçirmek, çevrede bulunan çöp kutuları veya merdivenleri kullanarak çeşitli yerlere çıkmak ve yüksek konumdaki iki ayrı yer arasında geçişi sağlamak için yine çevrede bulunan uzun tahta parçaları kullanmak gibi oyun boyunca karşılaşılan küçük çaplı platform engellerini de geçmek gerekmektedir. Oynanabilir karakterlerin belli bir canı olduğu oyunda, fiziksel olarak alınan her darbe sonrasında bu can seviyesinde azalma meydana gelir. Üretilen sağlık paketlerini kullanarak veya çevrede bulunan bazı yemeklerin alınmasıyla sağlık seviyesi arttırılabilmektedir. Oyunda bulunan hastalıklılar kendi içerisinde dört gruba ayrılır. Hastalığın ilk aşamasında olan "koşucular", insansı duyularının çoğunu korumakta olup görsel veya işitsel olarak hastalığın bulaşmadığı birisinin varlığını sezdiğinde ona doğru koşarak saldırıya geçmektedirler. İkinci aşamada olan "izciler", "koşucular"a ek olarak pusu kurma ve daha farklı stratejilerle saldırma özellikleri taşır. Üçüncü aşamadaki "takırdayanlar" tamamen kör olup duyduğu seslere göre hareket eder. "Koşucular"a kıyasla daha yavaş hareket eden bu aşamadaki hastalıklılardan alınan tek ısırık, karakterin ölümüne sebep olmaktadır. Hastalığın dördüncü ve son aşamasında olan "şişkinler" ise oldukça uzun bir süredir hastalığa maruz kaldığından büyük boyutludur ve hastalığı yapan mantar tüm vücudu kaplayarak zırh vazifesi görmektedir. Patladığında spor yayan ve yavaşça canı azaltan bombalar fırlatan bu gruptakiler de "takırdayanlar" gibi yakaladığı insanı tek hamlesiyle öldürmektedir. Joel ve Ellie, yolculukları sırasında karşılaştıkları düşmanları etkisiz hâle getirip yollarına devam etmelerine yardımcı olan ekipmanları her ikisinde de bulunan sırt çantasında taşır. Oyundaki uzak mesafeli silahlar, tek elle kullanılanlar ve çift elle kullanılanlar olmak üzere iki ana gruba ayrılır. İlk grupta 9 mm tabanca, altıpatlar, "Shorty" adlı tek elle kullanılabilen kesik uçlu av tüfeği ve "El Diablo" adlı altıpatlar benzeri dürbünlü tabanca; ikinci grupta ise av tüfeği, kurmalı tüfek, yay, makineli silah ve alev makinesi yer alır. Bu silahların tümü oyunun tamamında yer almaz ve bölümler geçildikçe, hikâyenin akışına göre bu silahlara sahip olunur. Yakın mesafe dövüşlerinde yumrukların yanı sıra çevrede bulunan tahta parçaları, beyzbol sopaları, metal borular, palalar ve baltalar kullanılabilir. Yalnızca bir tane taşınabilen bu yakın dövüş silahlarının belli bir kullanım ömrü vardır ve her vuruşta bu ömür azalır. Çevrede bulunan boş cam şişeler ve tuğlalar, düşmanın dikkatini başka yöne çekmek, direkt olarak düşmana atıp onu sersemletmek veya yakın dövüş sırasında daha fazla hasar vermek amacıyla kullanılabilmektedir. Hazır olan silah ve ekipmanların yanında oyunda bulunan eşya dönüşüm sistemi sayesinde çevreden toplanan alkol, bant, bez, şeker, patlayıcı ve kırık kesici malzemeler kombine edilerek bazı ekipman ve silahlar üretmek mümkündür. Toplanan malzemelerle molotof kokteyli, bıçak benzeri kesici alet, sağlık paketi, çivi bombası, sis bombası yapılabilmekte veya herhangi bir yakın dövüş silahı geliştirilerek -bir sefere özgü olmak üzere- düşmanı tek vuruşta öldürebilmek mümkündür. Bu silah ve ekipmanların üretimi oyun sırasında, karakterin sırt çantasını çıkarması ve yere çömelmesinin ardından gerçek zamanlı olarak gerçekleşir. Üretimin gerçek zamanlı olması sebebiyle yalnızca uygun durumlarda bu üretimler yapılır. Diğer yandan sırt çantasının belli bir kapasitesi olduğundan, toplanan malzeme ve üretilen ekipmanların da belli bir sınırı vardır. Oyun sırasında toplanan alet kutuları ve dişli biçiminde gözüken alet parçalarıyla birlikte, belli yerlerde karşılaşılan çalışma tezgâhlarında silahların şarjör kapasitesi, atış sıklığı, geri tepmenin düşürülmesi, menzil gibi bazı özelliklerinin geliştirilmesi ve her iki silah grubu için birer kılıf eklemesi yapmak mümkündür. Toplanan eğitim kitapçıkları sayesinde üretilen ekipmanların daha etkili ve verimli çalışması sağlanır. Bunların yanında toplanan hap ve tıbbi bitkiler ise Joel'un can seviyesinin arttırılması, silah değiştirme hızının düşürülmesi gibi bireysel becerilerinin geliştirilmesini sağlar. Oyunda; düşmanlarla mücadele edilen zamanların dışında, oyuncuların çevreyi keşfettiği ve savaş dışında birtakım eylemlerde bulunduğu periyotlar da bulunur. Genel olarak bu bölümlerde karakterler arasında mevcut durumlarını tartıştıkları, çevre hakkında yorumda bulundukları veya birbirlerine şakalar yaptıkları konuşmalar gerçekleşir. Çevrenin keşfedilmesi sırasında, oyunun herhangi bir yerinde kullanılmayan not, poster, harita, mektup gibi objeler toplanarak içinde bulunulan mekân ve buranın eski yaşayanları hakkında bilgi edinilebilmektedir. Bunlara ek olarak, üzerinde sahiplerinin adının yazılı olduğu Ateşböcekleri künyeleri ile "Savage Starlight" isimli bir çizgi roman serisinin sayıları da toplanabilen nesneler arasındadır. "Gruplar" başlıklı çevrimiçi çok oyunculu oyun kısmına girildiğinde oyunculara iki farklı seçenek sunulur. Oyunun tek oyunculu kısmındaki hikâyede geçen Avcılar ve Ateşböcekleri adlı gruplardan birini seçen oyuncular, o grubun bir üyesi konumuna gelir. Her bir oyuncuya kendilerine ait bir klan verilir. Amaç, maçlarda elde edilen erzaklarla 12 hafta boyunca görsel olarak mevcut olmayan, yalnızca metin bazlı bilgilerin verildiği klanı sağ tutmak ve geliştirmektir. Her maç bir gün sayılır ve 12 hafta içerisinde ölünecek olursa klanı baştan kurmak gerekmektedir. 12 haftanın sonunda hayatta kalındığı takdirde bu serüven sonlanmış olmakta ve iki grup arasında tekrar bir seçim yapılarak oyuna yeniden başlanabilmektedir. Tek oyunculu kısımda olduğu gibi çok oyunculu kısımda da çevreden toplanan malzemeleri, eşya dönüşüm sistemi sayesinde çeşitli ekipmanlara dönüştürmek mümkündür. Maçlar sırasında çevreden toplanan erzağın yanı sıra düşmanı öldürme, düşmanın öldürülmesine yardım etme, takım arkadaşlarını canlandırma ve eşya dönüşümü yapma sonrasında kazanılan puanlar da maç sonunda erzağa dönüşür. Maçta öldürülen bir düşmanın üzerindeki erzakları almak ve toplanan malzemelerin maç sonunda erzağa dönüşmesi de erzak elde etmenin diğer yollarıdır. Elde edilen erzağa göre klanın nüfusu pozitif veya negatif yönde değişiklik gösterir. Oyunda sürekli olarak rastgele bir olay gerçekleşmekte ve oyunculara verilen belli bir süre içerisinde belli görevleri yerine getirmek gerekmektedir. Maçlar sonrasında bu görevlerin tamamlanıp tamamlanmaması klana olumlu veya olumsuz yönde yansır. Çok oyunculu kısımda, aynı anda en fazla sekiz oyuncunun mücadele edebildiği "Erzak Baskını" ve "Sağ Kalanlar" olmak üzere iki mod bulunmaktadır. Her iki modda da amaç adam öldürmek ve erzak toplamayarak kendi klanını geliştirmektir. "Erzak Baskını" modunda her bir takımın toplam yirmi canı bulunmakta ve bu sayı tükendiğinde ölen oyuncular tekrar oyuna katılamamaktadır. "Sağ Kalanlar" modunda ise iki takımın da canı yoktur ve diğer takımı tamamen yok eden takım turu kazanır. Dört tur kazanan takım maçtan galip olarak ayrılmaktadır. Klanlardaki isimler oyun tarafından rastgele yaratılır. Buna ek olarak, oyunda Facebook bağlantısı kurulduğu takdirde klandaki insanların isim ve resimleri, Facebook hesabının arkadaş listesinden alınmaktadır. Diğer yandan oyuncuların kontrolündeki karakterlere başlık, miğfer, maske ve amblem eklemeleri yaparak bu karakterler kişiselleştirilebilmektedir. Oyun; soluma veya sıvı aktarımı yoluyla aktarılan sporlar aracılığıyla yayılan ve Eylül 2013'te patlak vermesinin ardından tüm dünyayı etkileyen bulaşıcı bir hastalığın yayılmaya başlamasından yirmi yıl sonrasında, Amerika Birleşik Devletleri'nde geçer. Bu hastalık, bulaştığı kişinin beynini birkaç saat içerisinde etkilemekte ve onu, bir ısırığıyla karşısındakini öldürebilme kapasitesine sahip olan bir yaratığa dönüştürmektedir. Enfeksiyona uğramış olanlar ve hayatta kalan insanlar olmak üzere ikiye bölünen dünya nüfusu, iki grup arasındaki mücadele sebebiyle büyük bir azalma göstermiştir. Hastalık sebebiyle medeniyetin büyük bir kısmı mahvolmuş olduğundan hayatta kalan insanlar, askerler tarafından korunan karantina bölgelerinde veya bu alanların dışında farklı gruplar hâlinde yaşamlarını sürdürmektedir. Joel, on iki yaşındaki kızı Sarah ile birlikte Teksas'ta yaşayan bir babadır. Doğum gününün ilk saatlerinde, "cordyceps" cinsi mantarın sebep olduğu ve bulaştığı kişileri birkaç saat içerisinde insan öldüren yaratıklara çeviren bir hastalık yayılmaya başlar. Joel, kardeşi Tommy ve kızı Sarah ile birlikte oluşan kaos ortamından kaçmaya çalışırken Sarah bir asker tarafından vurulur ve Joel'un kolları arasında ölür. Aradan yirmi yıl geçmiş ve 2033 yılına gelinmiştir. Boston'daki karantina altına alınan bölgede yaşayan Joel,arkadaşı Tess ile birlikte kaçakçılık yapmaktadır. Sahip oldukları silahların çalınması üzerine ikili, yerel bir gangster olan Robert'ın peşine düşer. Tess tarafından öldürülmeden önce Robert, karantina bölgelerindeki yönetime karşı silahlı bir ayaklanma başlatan Ateşböcekleri adlı gruba silahları sattığını söyler. Bir müddet sonra Ateşböcekleri'nin lideri Marlene ile buluşan Joel ve Tess'e ancak Ellie isimli genç bir kızı karantina bölgesi dışına çıkarmaları karşılığında silahları geri alabilecekleri önerisi gelir. Silahları almak için başka seçenekleri olmayan ikili, Joel'un itirazlarına rağmen bu teklifi kabul eder. Karanlık çöktüğünde karantina bölgesinin dışına çıkmayı başardıktan sonra Joel ve Tess, Ellie'nin hastalıklılar tarafından ısırılmış olduğunu öğrenir. Normalde birkaç saat içerisinde dönüşümün başlaması gerekirken Ellie, üç hafta önce ısırıldığını ve hastalığa karşı olan bağışıklığının bir tedavi üretiminde kullanılabileceğini, kendisinin bu yüzden Ateşböcekleri'ne götürülmesi gerektiğini söyler. Ertesi günün sabahında grup buluşma noktasına varır; ancak burada Ateşböcekleri üyelerinin ölüleriyle karşılaşırlar. Ne yapacakları konusunda tartışırken Tess'in de hastalıklılar tarafından ısırıldığı ortaya çıkar. Buluşma noktasına askerlerin gelmeye başlamasıyla Tess Joel'a, Ellie'yi, Joel'un uzun süredir görmediği ve Ateşböcekleri'nin bir üyesi olan kardeşi Tommy'ye götürmesini tembihler ve zaman kazandırmak için mekâna giren askerlerle girdiği çatışmada öldürülür. Joel ile Ellie ise binayı sağ salim terk etmeyi başarırlar. Bu noktadan sonra Joel'un amacı, kendisine bir iyilik borçlu olan eski bir arkadaşı olan Bill'e ulaşmak ve onda bulunan çalışır durumdaki arabayı alarak Tommy'nin yanına gitmektir. Massachusetts'teki Lincoln kasabasında yalnız yaşayan Bill'e ulaşan ikili, ondaki arabayı alarak yola koyulur. Ancak bir müddet sonra, artık "avcılar" adı verilen gruplar tarafından kontrol edilen Pittsburgh'e vardıklarında bu grupların saldırısına uğrar. Arabayı terk ederek mücadelelerine yayan devam eden ikili, yolculukları sırasında orta yaşlardaki Henry ve Ellie yaşlarındaki kardeşi Sam ile tanışır. Henry ile Sam de daha önceleri birlikte yaşadığı grubun üyelerini aramak için şehirden çıkmaya çalıştığından bu dört kişi birlikte hareket etmeye karar verirler. Hastalıklılar ve çetelerle girilen mücadeleler sonrasında bu dörtlü şehirden çıkmayı başarır. Ancak Sam, hastalıklılar tarafından ısırılmış ve bunu yanındakilerden saklamıştır. Grup geceyi bir evde geçirirken sabah olduğunda hastalığın etkisine girmiş olan Sam, Ellie'ye saldırır. Elindeki silahla kardeşini öldürmek zorunda kalan Henry, önce silahını Joel'a doğrultsa da kararını değiştirerek kendi kafasına da bir kurşun sıkar. Sonbahara girildiğinde Joel ve Ellie, Wyoming'deki bir hidroelektrik santralinin içerisinde yerleşim yeri kuran Tommy'yi bulur. Joel, Ellie'nin Ateşböcekleri'ne ulaştırılması görevini Tommy'ye bırakma niyetinde olsa da; bölgenin çeteler tarafından saldırıya uğraması sonrasında Ellie'yi kurtarması ve Sarah konusunda Ellie ile yüzleşmesinin ardından Ellie ile kalmaya karar verir. Tommy'nin Doğu Colorado Üniversitesi'nde Ateşböcekleri'nin kullandığı bir laboratuvarın olduğunu söylemesi üzerine ikili at üzerinde üniversiteye doğru yola koyulur. Ancak buraya vardıklarında laboratuvarın terk edilmiş olduğunu görürler. Bir kayıt cihazından yaşayanların Salt Lake City'deki bir hastaneye nakledildiğini öğrenmelerinin ardından hastaneye doğru hareket edecekleri sırada avcıların saldırısına uğrarlar. Saldıran grubun tamamı öldürülür; ancak gerçekleşen çatışmalarda Joel ağır bir şekilde yaralanır. Ellie, Joel'u at sırtına bindirerek bölgeden uzaklaştırmayı başarır. İkili, kış aylarındaki kar ve tipiden korunmak için dağların arasındaki bir sığınakta saklanmaktadır. Ağır yaralı olan Joel'a yiyecek bir şeyler bulmak için avlanmaya çıkan Ellie, okla avladığı geyiği sığınağa götürecekken David ve James isimli iki yabancıyla karşılaşır. Oku ikiliye tutarak yaptığı konuşmalar sonrasında Ellie, ete ihtiyacı olduğunu belirten David'e avladığı geyiği, penisilin karşılığında vermeyi kabul eder. James'in penisilini almak için kendi kamplarına gittiği sırada Ellie ile David hastalıklıların saldırısına uğrar. Birlikte hareket ederek saldırıların savuşturulmasının ardından David, Joel'un yaralandığı mücadelenin bizzat kendisi tarafından gönderilen grupla yapıldığını ve birlikte yaşadığı bu insanların Joel tarafından öldürüldüğünü söyler. Ellie'nin bu konuda yapabilecek bir şeyi olmadığını da belirtmesinin ardından penisilini alarak gitmesine izin verir. Penisilini Joel'a veren Ellie, onun hemen yanında uykuya dalar. Ertesi günün sabahında uyandığında David'in grubunun kendisini takip ederek bulundukları bölgeye gelmiş olduğunu görür. Joel'a ulaşmamaları için atına atlayarak uzaklaşır ve adamların dikkatini başka yöne çeker. Bir süre kaçtıktan sonra David tarafından bayıltılır. Uyandığında kendisini bir kafesin içinde bulan Ellie, James'in ölü bir insanı parçalara ayırdığını görür. David'in grubuna katılma teklifini reddetmesinin ardından onun sonunun da parçalanan kişiye benzer olacağı tehdidiyle karşılaşır. Bu sırada penisilinin etkisiyle birlikte kendine gelen Joel, uyanır ve ortadan kaybolan Ellie'nin peşine düşer. David'in adamlarıyla girdiği mücadelenin ardından, adamların ikisine işkence yaparak Ellie'nin nerede tutulduğunu öğrenir. Diğer yandan David, Ellie'yi kafesten çıkarmaya çalışırken Ellie tarafından ısırılır. Ellie'nin yarasını göstererek hastalıklılar tarafından ısırıldığını söylemesinin ardından iki adam kısa bir süreliğine şaşkınlık yaşar. Bunu fırsat bilen Ellie, odadaki satırı alarak James'in boğazını keser ve David'in silahını ateşlemesinden de kurtularak odadan kaçar. Bir süre kampta kaçacak yer aramasının ardından bir restoranda David tarafından kıstırılan Ellie'nin David ile boğuşması sırasında restoranda yangın çıkar. Bu yangını gören Joel, hemen restorana girer ve Ellie'nin kendini korumak amacıyla David'i öldürdüğünü görür. İlkbahara gelindiğinde Joel ve Ellie, Salt Lake City'deki Saint Mary Hastanesi'ne varır. Hastaneye gitmek için su altında kalan tünellerden geçtikleri sırada Ellie boğulma tehlikesi geçirir. Kızı kurtarmaya çalışan Joel, bir anda Ateşböcekleri üniforması giyen birisinin kendisine silah doğrulttuğunu görür. Yapılan dur ihtarına uymamasının ardından silahının dipçiğiyle Joel'a vurur ve onu bayıltır. Gözlerini hastahanede açan Joel, karşısında Marlene'i görür. Ellie'nin hayatta olduğu, şu anda ameliyat için hazırlandığı, hastalık için bir aşı üretmek için beyne yerleşen mantardan aşı elde edilebileceği; ancak bunun gerçekleştirilebilmesi için beyinden bir parça alınması ve Ellie'nin ölmesi gerektiği konusunda bilgilendirilen Joel, buna karşı çıkar. Hastanedekilerle girdiği çatışma sonrasında ameliyathaneye girer ve baygın hâldeki Ellie'yi kucağına alarak otoparka iner. Otoparkta kendisini bekleyen Marlene'i de öldürmesinin ardından Ellie'yi bir arabanın arka koltuğuna yerleştirir. Arabayla bölgeden uzaklaştıkları sırada Ellie kendine gelir ve olan biteni sorar. Ancak Joel, Ateşböcekleri'nin elinde hastalığa karşı bağışıklığı olan onlarca insan olduğunu; ancak bir aşı geliştirmeyi başaramadıklarından artık denemelere devam etmediğini söyler. İkilinin Tommy'nin yerleşim yerine varmasıyla oyun sona erer. Ana karakterlerin Joel ve Ellie olduğu oyunun tek kişilik kısımın büyük bir bölümünde Joel, bazı bölümlerinde ise Ellie kontrol edilmektedir. Oyundaki görülebilen karakterler ile bu karakterleri canlandıran ve seslendiren kişiler aşağıdaki gibidir: Oyun ilk olarak 29 Kasım 2011'de, Times Square'deki bir reklam panosunda "gözlerinize inanamayacağınız bir PlayStation 3 oyunu" sloganı ile duyuruldu. Oyunla ilgili ilk video 3 Aralık 2011 tarihinde yayımlandı. Gerçek isyan ve trajedi görüntülerinden oluşan bu videonun sonunda oyunun adı ve resmî web sitesi gözükmekteydi. Ertesi gün oyunun resmî web sitesinde, BBC yapımı doğa belgeseli "Yeryüzü"nden ("Planet Earth") alınan ve "ophiocordyceps unilateralis" isimli parazit mantarın türünün bir karıncayı enfeksiyona uğratarak onun beynini ele geçirmesini gösteren video yayımlandı. 7 Aralık günü site üzerinden oyuna dair ilk görseller sunuldu. Bu görsellerin ilkinde ağaçlar ve ağaçların arasından süzülen güneş ışığı, ikincisinde ise dünyanın çeşitli bölgelerinin bir çeşit salgın hastalıktan etkilendiği haberleri yer alan bir gazete baş sayfası bulunmaktaydı. 9 Aralık 2011'de "" oyuncularının, oyun içerisinde üzerinde "bilim adamları ölümcül mantarı anlamakta zorlanıyorlar" başlıklı bir haber içeren gazetenin görüntülerine rastlamasıyla fragman arasında bir bağlantı kuruldu ve çıkacak yeni oyuna bir gönderme yapıldığı anlaşıldı. Oyunun yaratıcı yönetmeni Neil Druckmann ve yönetmen Bruce Straley tarafından daha sonraları yapılan açıklamada Naughty Dog'un "Uncharted 3: Drake's Deception"da yer alan bu ipucunu kaldırmayı planladığı; ancak sonradan bu konuyu unuttuğu ifadelerine yer verildi. Oyun, 2011 Spike Video Oyunu Ödülleri töreni sırasında, Naughty Dog'un yeni bir fikrî mülkiyet üzerinde çalıştığını belirten Sony Computer Entertainment tarafından resmî olarak duyuruldu. Sonrasında yayımlanan oyun içi görüntülerden oluşan bir fragmanda orta yaşlardaki bir erkeğin başka bir erkekle boğuştuğu, onu bayıltmasının ardından odaya giren genç bir kızın baygın durumdaki adamın üstünde malzeme ve yiyecek aradığı, sonrasında duydukları sesler üzerine ikilinin saklandığı, odaya giren ve bir çeşit enfeksiyona uğramış insanlarla mücadeleleri ve sonrasında kaçıp binayı terk ederek bitkilerle kaplanmış ve terk edilmiş bir şehrin ortasına ulaştığı gösterilmekteydi. Duyurusunun yapılmasının ardından Naughty Dog eş başkanı Evan Wells, "The Last of Us" hakkında daha fazla bilgiyi PlayStation Blog üzerinde şu şekilde paylaştı: ""in tamamlanmasının ardından Naughty Dog eş başkanları Evan Wells ve Christophe Ballestra, çalışanları iki gruba ayırdı. Bir grup "The Last of Us", ikinci grup ise "Uncharted 3: Drake's Deception" üzerinde çalışmaya başladı. 2009'da başlanan oyunun geliştirilmesinde görevli ekibin başında oyun yönetmeni Bruce Straley ile yaratıcı yönetmen Neil Druckmann bulunmaktaydı. İki oyunun aynı anda iki farklı ekip tarafından geliştirmesi, Naughty Dog tarihinde ilk kez gerçekleşen bir olaydı. Oyunda yer alan fikir; Druckmann ile Straley'in BBC yapımı doğa belgeseli "Yeryüzü"nün bir bölümünde "cordyceps" cinsi mantarın bir karıncayı enfeksiyona uğratarak onun beynine yerleşmesini orada büyümesinden yola çıkılarak mantarın insanı da etkileyebileceği fikrinin doğmasıyla oluşturuldu. Druckmann; "Uncharted 2: Among Thieves"in ana karakteri Nathan Drake'in İngilizce bilmeyen Tibetli rehberi Tenzin ile birlikte ilerlediği kısımdan ilham alınarak "The Last of Us"taki Joel ve Ellie karakterleri arasında da kuvvetli bir bağ kurulduğunu ifade etti. "İhtiyarlara Yer Yok" ("No Country For Old Men") filmini izlerken filmin büyük bir kısmında müzik kullanılmadığının dikkatini çektiğini söyleyen Druckmann, aynı tarzın oyunda da kullanıldığını ve bu sayede karakterler arasında yaratılan bağın oyunculara daha sağlam yansıtılmasına yardımcı olduğunu ekledi. Oyunun atmosferini yaratmak için kıyamet sonrası ve distopik kurgulara sahip çeşitli film, kitap ve televizyon yapımlarını inceleyen Druckmann ile Straley, tarihte yaşanan olayları incelediklerinde bunlardan yararlanmanın daha faydalı olacağı kanaatine vardı. 1918'deki grip salgınını incelediklerinde insanların yok olma tehlikesiyle karşı karşıya kaldığında kendini koruma isteğini, 1880'lerdeki çocuk felci salgınını incelediklerinde ise toplumsal sınıf farklılıklarının hastalıklılara bakış açısında nasıl bir fark yarattığını gözlemledi. Bu gözlemleri sonucunda Druckmann, "The Last of Us"ta geleneksel bir kötü karakter olmaması kanısına da vardı. Tasarımcı Ricky Cambier açıklamasında karakter tasarımı ve etkileşimi konusunda "Ico"dan ilham aldıklarını, bunu da "Resident Evil 4"dakine benzer bir gerilim ve aksiyonla harmanlamaya çalıştıklarını söyledi. Buna ek olarak gerçeğe en yakın hayatta kalma hikâyesini yaratmak istediklerini belirtti. GamesRadar adlı web sitesindeki incelemede oyunun "Son Umut" ("Children of Men"), "28 Gün Sonra" ("28 Days Later"), "Ben Efsaneyim" ("I Am Legend"), "The Road", "The Day of the Triffids" filmlerinden ve "The Walking Dead" dizisinden etkilendiğini yazdı. "Game Informer"da yer alan yazıda oyunun "İhtiyarlara Yer Yok", "Son Umut", "İz Peşinde" ("True Grit"), "Azap Yolu" ("Road to Perdition") filmleri, "Yeryüzü" belgeseli, "The Walking Dead" dizisi ile "City of Thieves", "Bizsiz Dünya" ("The World Without Us"), "", "The Last Town on Earth" romanlarından izler taşıdığı belirtildi. Geliştirme ekibi, oyun için yeni ve özgün bir motor geliştirdi. Yapay zekâ, oyuncularla koordineli davranacak şekilde oluşturuldu. Işıklandırma motoru da yumuşak ışığı kapsayacak biçimde yeniden yaratılarak güneş ışığının boşluklar arasından sızması ve bazı yüzeylerden yansıması sağlandı. Oyunun kullanıcı arayüzü tasarımı, geliştirme esnasında birkaç kez yenilendi. Hayatta kalma-korku türündeki video oyunu "Dead Island"ın 2011'de yayımlanan ilk fragmanı sonrası "The Last of Us"ın geliştirme ekibi, her iki oyunun da kıyamet sonrası bir dönemin insanlar üzerindeki duygusal yansımalarını gösteren yapımlar olacağından dolayı büyük benzerlikler içereceğini öngörerek birtakım endişeler yaşadı. Yayımlanan ilk fragmanında "Dead Island"ın nasıl bir oynanışa sahip olduğu gözükmezken "The Last of Us"ın ilk fragmanı için Druckmann tarafından "yapmak istedikleri şeyi tam olarak yansıtan" bir çalışma hazırlandı. Oyunda işledikleri hikâyenin diğer oyun geliştiricileri için çıtayı yükselttiğini belirten Druckmann, oyun endüstrisindeki hikâyelerin standardının olması gerektiği kadar yüksek olmadığını ileri sürdü. Diğer yandan oyun için yapmak istedikleri odak testleri konusunda anlaştıkları araştırma şirketinin bu testleri yalnızca erkek oyuncularla gerçekleştireceğini planlaması üzerine Naughty Dog, bu testlere erkekler kadar kadın oyuncuların da yer alması talebinde bulundu. 15 Mayıs 2013 günü, oyun üzerindeki çalışmanın tamamladığı ve üretim aşamasına geçildiği duyuruldu. "The Last of Us"ın oynanabilir demosundan ilk görüntüler Electronic Entertainment Expo 2013 sırasında gösterildi. 8 Mart günü Naughty Dog'un resmî Facebook ve Twitter hesapları üzerinden oynanabilir bir demonun 31 Mayıs 2013 günü, ""a sahip olan oyuncular için yayımlanacağı duyuruldu. 31 Mart 2013'te, AMC'de yayımlanan "The Walking Dead" dizisinin sezon finali sırasında oyunun televizyon için hazırlanan ilk tanıtımı gösterildi. 10 Mayıs 2013 itibarıyla, ilkine göre biraz daha uzun olan ikinci bir tanıtım videosu çeşitli televizyon kanallarında gösterilmeye başlandı. Duyulduğu tarih ve şekilde sunulan demoda, oyunun "The Outskirts" adlı ilk bölümünün bir kısmı yer almaktaydı. Oyunda kullanılan müziklerin çoğunda başta gitar olmak üzere çeşitli çalgılarla yer alan Gustavo Santaolalla, müziklerin tamamını kendisi besteledi. Orkestral müzikler ise Nashville Scoring Orchestra tarafından icra edildi ve Nashville'deki Ocean Way Studios'ta kaydedildi. Yapımcı ekibin isteği doğrultusunda müziklerin oyuncularda, korkudan ziyade duygusallık hissi uyandırması sağlanmaya çalışıldı. Oyun müziklerinin yer aldığı soundtrack albümü 7 Haziran 2013'te iTunes üzerinden dijital olarak ve Sony Masterworks tarafından CD olarak satışa sunuldu. Albüm ayrıca, oyunu ön sipariş verenlere özel olarak sunulan "Sights and Sounds" adlı indirilebilir içerik paketinde yer aldı. İlk olarak 7 Mayıs 2013 günü yayımlanması planlanan oyun, 12 Şubat 2013 günü yapılan duyuruyla 14 Haziran'a ertelendi. Dünya genelinde 14 Haziran 2013 tarihinde yayımlanan "The Last of Us", istisnai olarak Japonya'da 20 Haziran günü satışa sunuldu. Oyun, Blu-ray Disc'in yanı sıra PlayStation Store üzerinden indirilebilir olarak da yayımlandı. Özel bir yükleme sistemine sahip olan bu sürümde, yarısının indirilmesinin ardından oynanmaya başlanabilmekte ve bu esnada indirme işlemi de devam edebilmekteydi. Öte yandan Avrupa'da yayımlanan sürümde, çok oyunculu oynanıştaki kafanın kesilmesi ve patlaması özellikleri sansürlenmişti. Oyunun normal sürümünün dışında yayımlanan özel paketler ve içerikleri ise şu şekildeydi: Oyunun ilk gün olan 14 Haziran günü, oyunu 1.01 versiyonuna yükselten ilk güncellemesi çıktı. Bu güncellemeyle birlikte, çalışmayan otomatik kayıt özelliğinde yaşanan hata giderildi. 29 Haziran günü yayımlanan 1.02 güncellemesiyle birlikte, oyunun tek oyunculu kısmında yer alan ve gerçek hayatta bir seks hattının telefon numarası olan numara kaldırıldı. Bunun yanında çok oyunculu kısımda bazı düzenleme ve değişikliklere gidildi. 29 Ağustos günü yayımlanan 1.03 güncellemesinde tek ve çok oyunculu kısımlarda düzenleme ve değişiklikler yapılırken çok oyunculu kısma "Sorgulama" modu eklendi. Küçük değişikliklerin yer aldığı 1.04 güncellemesini yayımlamaktan vazgeçen Naughty Dog, 15 Ekim günü "Abandoned Territories Map Pack" adlı indirilebilir içerik paketiyle birlikte 1.05 güncellemesini çıkardı. Pakete ek olarak bu güncellemede tek ve çok oyunculu bölümlerde birtakım düzenleme ve değişikliklere yer verildi. 13 Şubat 2014'te, yalnızca "Left Behind" paketine sahip olan kullanıcılara sunulan 1.06 güncellemesiyle birlikte oyunda küçük düzenlemeler yapıldı ve oyun, bu pakete uyumlu hâle getirildi. 1.07 güncellemesi, üçüncü indirilebilir içerik paketiyle birlikte 6 Mayıs 2014'te Amerika Birleşik Devletleri'nde, 7 Mayıs'ta ise dünya çapında yayımlandı. Bu güncellemeyle birlikte oyuna "grounded" isimli yeni bir zorluk seviyesi eklenirken çok oyunculu kısma ücretsiz olarak tam otomatik tüfek ilave edildi. Ön siparişle satılan sürümlerde iki farklı indirilebilir içerik eklenmişti. "Sights and Sounds Pack"te oyun müzikleri albümü, PlayStation 3 için bir dinamik tema ve Joel ile Ellie kullanıcı resimleri vardı. "Survival Pack" ise oyunun hikâye kısmının tamamlanmasının ardından alınabilen Joel ve Ellie için ekstra kıyafetler ile çoklu oyuncu modu için ekstra tecrübe puanı, oyun parası, değiştirilebilen özel objeler ve yakın dövüşte daha hızlı hareket etmeyi sağlayan bir özellik içermekteydi. Naughty Dog topluluk stratejisti Eric Monacelli, 28 Mayıs günü PlayStation Blog üzerinden oyunda Season Pass olacağını duyurdu. Bu şifre ile birlikte biri tek oyunculu kısım, diğer ikisi ise çok oyunculu kısım için yayımlanacak olan toplam üç indirilebilir içerik paketi için ödenecek ücret düşürülmüş olacaktı. Ek olarak oyuncular, tek oyunculu kısımda silah ve fiziksel yetenekler bakımından bazı kolaylıklar ile "Grounded: Making of The Last of Us" isimli 90 dakikalık oyunun yapım belgeseline de ücretsiz olarak erişebilme imkânına sahip olmaktaydı. "Abandoned Territories Map Pack" başlıklı ilk indirilebilir içerik paketi Kuzey Amerika'da 15 Ekim, Avrupa'da ise 16 Ekim'de, oyunun 1.05 güncellemesiyle birlikte yayımlandı. Bu paketle birlikte çok oyunculu kısma Kitabevi, Ana Kasaba, Banliyö ve Otobüs Terminali isimli dört yeni harita eklenmekteydi. Kuzey Amerika'da 5 Kasım, Avrupa'da ise 6 Kasım'da yayımlanan "Nightmare Bundle" isimli indirilebilir içerikle birlikte oyunun çok oyunculu kısmına on yeni maske ve başlık eklenmekteydi. Bu maske ve başlıkların dokuzu ayrı ayrı satın alınabilirken yalnızca Season Pass sahipleri ve paketin tamamını satın alan kullanıcılara verilen maske de dahil olmak üzere içeriğin tamamı, Season Pass sahipleri tarafından ücretsiz olarak elde edilebilmekteydi. 14 Kasım günü yapılan PlayStation 4 tanıtım etkinliğinde "Left Behind" isimli tek oyunculu kısım için hazırlanan paket duyuruldu. Oyunun hikâyesinin öncesindeki bir dönemde Ellie ile arkadaşı Riley'in yaşadıklarını ve ana hikâyede görülmeyen bir zaman dilimini konu alan paketin 14 Şubat 2014'te piyasaya sürüleceği açıklandı. Paket, daha önce açıklanan tarihten iki gün önce, 12 Şubat 2014 tarihinde yayımlandı. 1.07 güncellemesiyle birlikte 6 Mayıs 2014'te Amerika Birleşik Devletleri'nde, 7 Mayıs'ta ise dünya çapında yayımlanan "Reclaimed Territories Map Pack" adlı üçüncü indirilebilir içerik paketiyle birlikte oyunun çok oyunculu kısmına Rıhtım, Su Kulesi, Hükûmet Binası ve Kömür Madeni isimli dört yeni harita eklenmekteydi. "Grounded" paketiyle birlikte ana oyuna ve "Left Behind" ile birlikte gelen kısma yeni bir zorluk seviyesi eklendi. "Professional Survival" ve "Situational Survival Skills" paketleriyle birlikte çok oyunculu kısma 8 yeni karakter özelliği gelirken "Survivalist Weapons" paketiyle birlikte ise aynı kısma dört yeni silah geldi. 9 Nisan'da, PlayStation Store'da yer alan bir görselde, oyunun "The Last of Us Remastered" adıyla PlayStation 4 için yayımlanacağı ortaya çıktı. Aynı gün Sony tarafından yapılan açıklamayla oyunun, "The Last of Us Remastered" adı altında 2014 yazında PlayStation 4 için yayımlanacağı duyuruldu. 1080p çözünürlüğüne sahip olacak oyunun, daha gelişmiş grafikleri barındıracağı, yönetmenin yorumları ile daha önce yayımlanan tüm indirilebilir içerikleri içereceği belirtildi. Bu sürümün geliştirilmesine PlayStation 3 sürümünün tamamlanmasından hemen sonra başlandığı belirtildi. Sony'nin E3 2014'teki basın konferansında oyunun çıkış tarihi 29 Temmuz 2014 olarak açıklandı. Sony tarafından Ekim 2014'te yapılan açıklamayla duyurulan "The Last of Us: Game of the Year Edition" adlı "Yılın Oyunu Sürümü", 11 Kasım 2014'te yayımlandı. Bu sürümde, daha önceden yayımlanmış olan tüm içerik yer almaktaydı. Genel olarak olumlu tepkilerle karşılanan "The Last of Us", Metacritic'te listelenen incelemelerin 42'sinden tam puan alarak 39 incelemeden tam puan almayı başaran "Uncharted 2: Among Thieves"i geride bıraktı ve bu alandaki en başarılı oyun konumuna geldi. Çeşitli oyun incelemelerini derleyen ve ortalama bir puan belirleyen web sitelerinden Metacritic'te 100 üzerinden 95, GameRankings'te ise %95,04'lük ortalamalar yakaladı. Metacritic'teki ortalamasıyla, 97'lik bir ortalama tutturan "Grand Theft Auto V"ın ardından 2013 yılının en iyi PlayStation 3 oyunu olurken tüm zamanların en iyi PlayStation 3 oyunları listesinde 98 ortalamalı "Grand Theft Auto IV", "Grand Theft Auto V", 96 ortalamalı "Uncharted 2: Among Thieves" ile ""nin ardından, kendisiyle aynı ortalamalara sahip "LittleBigPlanet", "Red Dead Redemption" ve "Portal 2" ile birlikte beşinci sırada yer aldı. GameRankings'te de tüm zamanların en iyi beşinci PlayStation 3 oyunu olarak listelenen "The Last of Us"ın önünde sırasıyla %97,04 ortalamalı "Grand Theft Auto IV", %97,01 ortalamalı "Grand Theft Auto V", %96,38 ortalamalı "Uncharted 2: Among Thieves" ve %96,12 ortalamalı "Batman: Arkham City" bulunmaktaydı. Oyunun tam puan aldığı "Edge" dergisindeki incelemede "Naughty Dog, bu konsol neslinin en büyüleyici ve duygulara en çok hitap eden oyununu üretmiş. Zaman zaman büyük bütçeli yapımların harika fikirleri mahvettiğine şahit olsak da, "The Last of Us" gibi oyunlar simsiyah bir asfalttan yükselen, yemyeşil bir asmaya benzercesine oyun dünyasının içerisinden yükseliyor." ifadeleriyle duyulan memnuniyet dile getirildi. Oyuna tam puan veren Eurogamer'daki incelemede "Kimi zaman, büyük bir etki yaratması beklenen aksiyon oyunları, ortaya çıkan basit oynanışı ve hikâyesiyle birlikte büyük bir hayal kırıklığı yaratır. "The Last of Us" ise bunları derinlemesine işleyerek bu işin nasıl yapılması gerektiğini ortaya koyuyor. Oldukça güzel bir biçimde harmanlanan duygusallık ve cesaret temaları sayesinde gerçek bir hikâye izlenimi veriyor. "The Last of Us", ölmek üzere olan kendi türü için adeta bir umut ışığı." ifadeleri kullanıldı. Televizyon programı "Good Game"in sunucuları Steven O'Donnell ve Stephanie Bendixsen'dan 10 üzerinden 10 puan alan oyun, program tarihi boyunca tam puan almayı başaran dokuzuncu oyun oldu. ""The Last of Us" Naughty Dog'un şimdiye dek çıkardığı en iyi oyun olmakla kalmıyor, bu konsol neslinin en iyi oyunları arasına giriyor. Belki de oyun dünyasının "Yurttaş Kane"i ("Citizen Kane"), on yıllar boyunca kendisinden söz ettirecek bir baş yapıt olmayı başarıyor." ifadelerinin kullanıldığı "Empire" dergisindeki incelemede yapıma tam puan verildi. Tam puan veren "PlayStation Official Magazine - UK", oyunu "İnsanı duygusal yönden etkileyen harika manzaralar ile sesler içeren ve böyle bir macera yaşamaya iten bir sanat eseri." şeklinde tanımladı. Colin Moriarty'nin IGN'de yer alan incelemesinde oyuna tam puan verilirken "Bir başyapıt, yalnızca PlayStation 3 için çıkan oyunlardan en iyisi ve mutlaka oynanması gereken bir yapım." ifadeleri kullanıldı. Tam puan aldığı Destructoid'deki inceleme yazısında Jim Sterling, ""The Last of Us"ta yalnızca dövüş ve 'duygusal' olaylar yok... "The Last of Us", benim olmasını istediğim her şeyin aynısını içeren bir yapım." sözleriyle bir bütün olarak oyunu takdir etti. Richard Mitchell, oyuna tam puan verdiği Joystiq'teki incelemesini ""The Last of Us" mutlu bir hikâye olmasa da gerçekten sağlam bir hikâye." cümlesiyle sona erdirdi. Olumlu tepkilerin yanında, görece az sayıdaki incelemeden bazı olumsuz tepkiler de aldı. 10 üzerinden 7,5 puan verdiği Polygon'daki incelemesinde oyunun biraz üçüncü şahıs nişancı türüne kayarak belli bazı noktalardaki tüm düşmanların öldürülmesini zorunlu kıldığını ve oyunun geri kalan kısmıyla kıyasladığında bu durumun eğreti durduğunu belirten Philip Kollar, oyundaki dövüş sistemini "karmaşık" olarak tanımladı ve bunun da oyuncuları sıklıkla kontrol noktalarından başlamasına sebep olduğunu söyledi. GameSpot'taki incelemesinde oyuna 10 üzerinden 8 puan veren Tom McShea ise kontrol noktalarının çok sık olmasının gerilimi düşürdüğünü ve oyuncuların gerçekten tehlikeli bir macera içinde olduğu hissini kaybetmesine yol açtığını ifade etti. Piyasaya çıktığı ilk hafta 1,3 milyon kopya satan "The Last of Us", üçüncü haftasının sonundaki 3,4 milyonluk satış rakamıyla 2013 yılının en hızlı satılan PlayStation 3 oyunu oldu. Aynı zamanda 2013 yılı içerisinde çıkan oyunlar arasında en yüksek ilk hafta satış rakamına ulaşsa da, elde ettiği bu iki unvanı daha sonraları yayımlanan "Grand Theft Auto V"a kaptırdı. Birleşik Krallık satış listesine birinci sıradan giriş yapan oyun, bu konumunu altı hafta boyunca sürdürerek "FIFA 12" ve ""ya ait olan rekorları kırdı. Amerika Birleşik Devletleri, Fransa, İrlanda, İtalya, Hollanda, İsveç, Finlandiya, Norveç, Danimarka, İspanya, Almanya ve Japonya satış listelerinde de bir numaraya yükselmeyi başardı. "The Last of Us" Ocak 2015 itibarıyla dünya çapında 5,43 milyonun üzerinde kopya satmayı başardı. Çıktığı hafta 632.000'in üzerinde satan "The Last of Us Remastered" ise ilk haftasındaki satışlar göz önüne alındığında yılın en iyi çıkışını yapan beşinci oyun oldu. Ocak 2015 itibarıyla 2,75 milyon kopyanın üzerinde satışa ulaştı. "The Last of Us", 240'ın üzerinde "Yılın Oyunu" ödülü kazandı. Yayımlanmasından önce, E3'te yer alan önizlemelerinin ardından ödül kazanmaya başladı. Oyun; 41. Annie Ödülleri, "The A.V. Club", Britanya Akademisi Video Oyunu Ödülleri, Canada.com, "Daily Mirror", "The Daily Telegraph", Destructoid, 17. DICE Ödülleri, "The Escapist", GamesRadar, GameTrailers, 14. Developers Choice Awards, Game Revolution, Giant Bomb, "Good Game", "Hardcore Gamer", IGN, IGN Australia, "International Business Times", Kotaku, National Academy of Video Game Trade Reviewers, VG247 ve VideoGamer.com tarafından 2013'ün en iyi oyunu olarak gösterildi. Oyun ayrıca GameSpot, GameTrailers, "Hardcore Gamer", ve IGN tarafından yılın en iyi PlayStation oyunu seçildi. Naughty Dog ise "The Daily Telegraph", "Edge", Golden Joystick Awards, "Hardcore Gamer", ve 2013 Spike VGX tarafından yılın en iyi stüdyosu veya geliştiricisi olarak gösterildi. Baker ve Johnson'da gösterdikleri performansla çeşitli
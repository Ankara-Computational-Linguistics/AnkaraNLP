bir savaş veriyor. Müslümanlar geçmişten bugüne toplumda büyük sıkıntılarla boğuşuyor. Batı tarafından İslamofobi bilinçli bir şekilde yaygınlaştırılıyor. Filmde de bu durumun etkileri fazlasıyla görülüyor. İşte bu durumdan yola çıkarak, 1983 Hindistan’ın karışıklığını, 11 Eylül saldırısının arkasından gelen tedirginliği ve bu saldırıyı Müslümanlar'ın yaptığı düşünülmesi gibi tarihi bilgilere sıkça yer verilmiştir. Açıkçası bir Müslüman olarak filmi izlerken biraz rahatsız olduğumu söylemem gerekir. Evet Müslüman kadınlar baş örtüsü takıyorlardır ve filmde baskı altında kaldıkları için bundan vazgeçmek zorunda kalmışlardır. Ama Amerika üzerinden acıtasyonu baş örtüsü ile yapmak yani Müslümanlık'ın simgelerini bu şekilde kullanmak hiç doğru bir şey değildir bence. Her ne kadar filmin yaşanmış bir hikaye olmadığından söz edilse de, filmin birçok sahnesi bence yaşanmış olayları konu almış. Babamın bana dinimizi anlatırken öğrettiği ilk şeylerden biri "Allah'a yakın olmanın yolu sevgidir" sözüydü. Bu filmde de bu sözün etkilerinin olması benim çok hoşuma gitti. Buna örnek olarak filmden bir sahneyi anlatmak isterim; filmde 11 Eylül saldırısında ölenler için bir anma töreni düzenleniyor. Tören sırasında Rizvan ölenler için Fatiha okuyor. Orada bulunan diğer insanlar doğal olarak anlamıyor ama ters bir tepki de vermiyorlar. Filmde, Müslümanlık ve terör olayları sorgulanırken sonucunda asıl olanın din değil insanın içindeki sevgi ve iyilik olduğu yansıtılıyor. Benim fikrime göre, hiçbir insan arasında ayrım yapılmamalıdır. Hangi dine inanıyorsa inansın, hangi ırka sahip olursa olsun hiçbir insan toplumdan dışlanmamalıdır. Günümüzde hala Müslümanlık karşıtı ülkeler olsa da ben bu sorunun sonunda çözülebileceğine inanıyorum. Bu filmin ise birçok Müslüman karşıtı ülkeye ve insanlara örnek olmasını diliyorum. Biraz ağlamak, biraz anlamak, biraz da halimize şükretmek için My Name Is Khan filmini kesinlikle izlenmesi gereken bir film. 1 Abdullah Burak YILDIZ 21301958 Türkçe 102-03 Ali Turan Görgü 18.06.2015 PUSLU KITALAR HAYALİNDE FELSEFİ BİR DÜŞLEME “İnsan alemde hayal ettiği müddetçe yaşar.” Puslu Kıtalar Atlası’nı okurken ünlü şairimiz Yahya Kemal Beyatlı’nın bu sözü geldi aklıma. Söz hakkında biraz düşününce gerçekten şairimize hak vermemem mümkün değildi. Biz insanlar hayallerimiz ile yaşayan varlıklardık. Sahip olduğumuz hayallerdi bizi yarınki sabahlara uyandıran. Hayallerimizden aldığımız güç ve umut ile bu hayat denilen zorlu ve yorucu yola devam ediyorduk. Belki de kurduğumuz hayallerdi bu alemde bizi var eden. Zaten Rendakâr da öyle söylemiyor muydu? “Düşünüyorum öyleyse varım.”. O halde bizler de düşündüğümüz ve hayal kurduğumuz müddetçe vardık. Bu da Yahya Kemal Beyatlı’nın sözünü doğrulamaktaydı. Ancak ya olay Rendekâr’ın dediği gibi değil de Uzun İhsan Efendi’nin dediği şekildeyse. Yani, “Düşünülüyorum öyleyse varım.” sözü doğrultusunda gerçekleşiyorsa hayatımız. Bu durumda bizleri düşleyen ve düşünen biri olmak zorunda var olabilmemiz için. Bu da ancak bir yaratıcının yani bir tanrının varlığına delalet eder. Yani, bizleri düşleyen ve düşünen bir yaratıcı sonucunda var oluyoruz. En azından Puslu Kıtalar Atlası üzerinden düşününce bir yaratıcının varlığı ortaya çıkıyor. Çünkü, Uzun İhsan Efendi, kendisinin düşündüğü müddetçe var olduğunu kabul etmiyor. Aksine Uzun İhsan Efendi’nin içerisinde bulunduğu alem, onun alemi düşlemesi sonucunda var oluyor. Yani “Düşünülüyorum öyleyse varım.” sözü bir kere daha doğruluk kazanıyor. Peki Uzun İhsan Efendi’yi kim düşlüyor da kendisi var olabiliyor? İşte bu noktada devreye az önce bahsettiğim yaratıcı, bir başka İhsan giriyor. Yani Puslu Kıtalar Atlası’nın yazarı İhsan Oktay Anar devreye giriyor. Yazarın tüm bu karakterleri düşlemesi ve 2 onları yazarak yaratması sonucu bizler bu güzel kitabı okuyabildik. Soruyu bir kademe daha yükselttiğimizde ise karşımıza İhsan Oktay Anar’ı kimin düşlediği sorusu geliyor. Bu soru da bizi kesin bir yaratıcıya ulaştırıyor. Peki bu kesin yaratıcıyı kim düşlüyor? İşte bu soru felsefenin en ünlü sorularından birisidir. Benim bu soruya naçizane cevabım ise şu şekildedir: Tanrının evrendeki ilk varlık olduğunu düşünürsek bu durumda onun var olabilmesi için başka bir varlık tarafından düşünülmesine gerek olmayacaktır. Basit bir örnek vermem gerekirse bir treni düşlemenizi tavsiye ederim. Trenler pek çok vagondan oluşur. Ancak bu vagonların en başında tüm bu vagonları ve dahi kendini çeken bir lokomotif vardır. İşte Tanrı da bu lokomotif gibidir. Puslu Kıtalar Atlası’nın tüm bu felsefi kısmını bir kenara bırakırsam kitabın muhteşem bir hayal gücü ile yazıldığını söyleyebilirim. Yazıma Yahya Kemal Beyatlı’nın hayal ile ilgili sözü ile başlamamın bir sebebi de buydu. Kitabı okurken öylesine güzel maceralara girmek ve Bünyamin ile birlikte kaleden adam kaçırmak ya da Teşkilat-ı Mahsusa’nın bir üyesi olmak gerçekten inanılmaz bir duyguydu benim için. İşte hayal gücünü bu kadar sevmemin ve ona bu kadar değer vermemin sebebi de budur. Çünkü, muhteşem bir zeka ve hayal gücü sayesinde biz okuyucular oturduğumuz yerden bu maceralara katılabiliyor, daha önce hiç görmediğimiz yerlerde hiç görmediğimiz kişilerle karşılaşabiliyoruz. Kitapla ilgili hoşuma giden bir başka nokta ise okuyuculara her karakterin geçmişinin ve şu anki durumlarına nasıl geldiğinin anlatılması. Bu sayede karakterlere daha kolay bir şekilde ısınabildiğimi fark ettim. Mesela dilenci Hınzıryedi ve kumarbaz Gazanfer’in nasıl bu durumlara düştüklerini hayretler içerisinde okumak benim pek bir hoşuma gitti. Bu şekilde roman da akılda çok daha kalıcı bir yere kavuşmuş oluyordu. Puslu Kıtalar Atlası, sahip olduğu derin felsefi düşüncenin yanı sıra okuyuculara bu felsefeyi hiç sıkmadan aksine maceralarla birlikte ve büyük bir zevkle sunması sayesinde benim için çok başarılı bir roman olmuştur. Okurken hiç sıkılmadığım tarihsel ve felsefi olan bu roman aynı zamanda sahip olduğu maceralarla kesinlikle büyük bir zekanın ve hayal gücünün ürünüdür. Furkan Özden Mekandan Bağımsız Bir Deniz Okyanuslar, dağlar, yıldızlar ve görüp göremediğimiz her şey, kuralları insanoğlunun aciz beyniyle hatırlayabileceğinden çok daha eski dönemlerde konulmuş bir oyunun parçaları. Evrenin büyüklüğü düşünülünce, edilgen bir oyuncu olmanın ötesine geçememiş insana hayat veren bu dünya ve diğer gezegenler de bu kurallara itaat ediyorlar. Bu kuralları koyan doğaüstü güçler olmalı diye düşünüyor insan…Peki ya her şey sadece zamansa? Zaman, her gün onlarca defa saatimize bakmamız gerektiğini hissettiren garip bir kavram ama hiçbir zaman gerçekten endişelenmeyiz saatler ve günler geçerken.Yalnızca yıllar geçtikten sonra geçmişe dönüp bir baktığımızda görürüz nasıl büyülü bir oyunun içerisinde olduğumuzu. Zaman, günün akışına kendimizi kaptırdığımız anlarda çok sıradan gözüküyor değil mi? Göründüğü kadar sıradan olmadığını hepimiz biliyoruz aslında. Fizik derslerinde hep sözü geçen “zaman bir çarşaftır” benzetmesi kadar sıradan değil en azından. Belki de boşuna uğraşıyorum, onu anlamak ve anlatabilmek için kullanacağım bütün benzetmeler zamanla beynimde oluşmuş bulanık düşüncelerden ibaret belki… Zaman deyince aklımıza üç tane daha kavram geliyor aniden. Geçmiş, şuan ve gelecek. Evet, geçmişi biliyoruz ya da en azından kendimiz yaşamış olsak bile bildiğimizi sanıyoruz. Şu anda yaşadığımızı sanıyoruz, peki gelecek? Gelecek hakkında bilebileceklerimizin sınırı ne peki? Gelecekte yaşanacaklardan haberdar olursak, onları hatırladığımızda geçmiş mi gelecek mi olduğundan emin olabilir miyiz? Peki ya yaşayacağımız şeyleri bilmemize rağmen onları yaşamaktan zevk alabilir miyiz? İçinizden hayır dediğinizi duyar gibiyim. Dünyamızın tahmin edilen yaşı yaklaşık 4.5 milyar yıl. Bu sayı aklımda canlandırabileceğimden çok daha büyük bir sayı. Bu süreç içerisinde dünya üzerinden sayısız canlı gelip geçmiş ve bunların içerisinde yalnızca çok küçük bir kısmı insanlar oluşturuyor. Ancak bu kadar küçük bir kısım bile yaklaşık olarak 110 milyar insanın yaşamış olmasına yetebiliyor. 110 milyar! Bu kadar çok insanın her birinin kendine özgü karakterleri ve yaşamları varken zamanın ezici gücü karşısında dünya üzerindeki önemimiz nedir ki? Bu duruma şaşırmak, şimdiye kadar yaşamış milyarlarca insan arasından yalnızca biri olarak olarak en doğal hakkım diye düşünüyorum. Evet, zaman çok ürkütücü görünüyor. Ancak bir yandan bize hayatımızı şekillendirebilme şansı sunuyor. Ya da beynimiz ve bilinçaltımız aklımızı kaybetmememiz için, zaman karşısındaki tercihlerimizde özgür olduğumuzu sanmamızı sağlıyor. Aklımızı kaybetmememiz dedim, çünkü biliyorum ki zamanın sonsuzluğunu sorgulamak, kendi varlığımız dahil gördüğümüz tüm nesnelerin gerçekliğinden şüphe etmemize yol açacaktır. Bir insan sonsuz zaman içerisinde yaşadığını bildiği halde dünyanın gerçekliğinden şüphe etmeden nasıl yaşayabilir ki? Eski bir resmimize baktığımızda zamanın nasıl da hızlı geçtiğini düşünürüz. Zamanı anladığımızı sanıp zamanımızın ne kadar değerli olduğunu hatırlatırız kendimize. Peki gerçekten zamanı anlamak mümkün müdür? Bu sorunun cevabı bence hayır. Evrenin diğer üç boyutunda etken bir rol oynayabilirken, zaman karşısında yalnızca sürekli akan bir denizin içindeki gemi gibi davranabiliriz. Geminin dümeni bizdedir belki ama akmaktan bir türlü bıkmayan denizin hırçın dalgalarıyla boğuşarak yıpranırız aslında. Artık gemimizi yönlendirecek gücümüz kalmadığında ise o denizin derinlikleri arasında kaybolur gideriz... Aklımın bu düşüncelerle dolmasını sağlayan ise yakın dönemde izlediğim bir film. Filmin adı Zamana Karşı. Filmin size zamanı en iyi anlatma biçimi ise onu izlerken zamanın ​ ​nasıl geçtiğini anlamıyor olmanız. Zamanınızın çok değerli olduğunu biliyorum. Çok önemli işlerinizden geri kalmamanız için siz değerli insanlara bu filmi izlemeyi önermiyorum. Çünkü izleyecek olursanız, kafanızı meşgul edecek sorulara cevaplar bulabilmek için bir hayli düşünmek zorunda kalacaksınız! Recep Dinç Anka Kuşu Gibi Olmak Kime ölü diyoruz? Kimi yaşayan bir canlı olarak kabul ediyoruz? Nefes alıp vermek yeterli mi birisine ölü değil diyebilmemiz için? Ya da beden topraklar altında kalınca mı yaşam son buluyor? Belki de binlerce nefes alan beden yürüyor öldüğünü bile bilmeden ya da öldü dediklerimiz yürüyenlerden daha diri. Peki, ne nefes alıp vermek ne de yürümek kanıt değilse yaşamaya ve ölmeye, nedir insanları yaşatan şey? Nedir asırlar dahi geçse eskimeyen, eskimek dursun git gide güçlenen? İnsanlar hep daha fazlasını arzuladılar ve bu arzular en uç noktalarında ebediyeti taşıdı. Yürüyen ama aslında ölü insanlar, korktular arzularına ulaşma yolunda önlerine çıkan engellerle savaşmaktan, engellere yaklaşıp onları yıkmaktan. En sonunda da bu yolda yürümekten vazgeçtiler, kabul ettiler mağlubiyetlerini. Öyle ki kimi zaman ateşten çember içerisinde bir akrep haline geldiler, dışarı çıkamadıklarından kendi kendilerini öldürdüler. Ama bazıları da ebediyete koştu, ne şekilde olursa olsun ulaşmak istediler ona. Kim bilir kaç şeyden vazgeçmek zorunda kaldılar bu uğurda. Ama kazandılar. Belki de canlı olmanın en büyük belirtilerinden birisiydi ebediyet arzusunun varlığı. Ve arzuları uğruna yılmadan çabalayanlar toprak altına girseler dahi ebediyete ulaştılar. Hayvanlar doğduklarında ne ise, öldüklerinde de öyleler. Bir işçi karınca değiştiremez kendini, savaşcı olamaz veya kraliçe. Dünyaya ne olarak geldiyse aynı şekilde de ayrılır. Demek istediğim insan dışında bütün varlık sadece bir şeydir, fazlası değil. İnsan gözünü ilk açtığında bir yönüyle hiçbir şey ama aynı zamanda da her şey. Hiçbir şey çünkü daha toy, yok bir şey aklında ve zihninde. Belki de her şey, çünkü potansiyeli var bunu olmaya. Bom boş bir tuval göz alabildiğine büyük ve bembeyaz. Boyamamış kimse o tuvali, iz bırakmamış kendinden. Nasıl süsleyeceği o tuvali, ona kalmış ya da nereye kaldıracağı. Müzeye mi? Yoksa kilitli sandıklara mı? Önemli değil nerede ve nasıl doğduğu. Önemli olan nasıl yaşadı hayatını? Ne kadar kovaladı arzularını? Ne kadar çabaladı ölü yürüyenlerden olmamak için? Ne kadar arzuladı ebediyeti? Hani benzetirler ya insanları hayvanlara; tilki gibi kurnaz, arı gibi çalışkan diye. Benzemekten daha çok, bence insanlar anka kuşu gibi olmalı. Geri dönmemeliler yollarından, bir engel çıkınca vazgeçmemeliler arzularından. Ebedi olmak istiyorlarsa, o engeller tarafından ezilmeliler. Yürüyemeyecek hale gelmeliler, vücutlarının her bir parçası acı çekmeli belki de. Her bir adımlarında kan kussalar dahi asla geriye dönmeyi akıllarından dahi geçirmemeliler. O yolu meşakatiyle kabul edip ben buradan ayrılmıyorum arkadaş! demeliler ve yolun sonunu görmeye çabalamalılar. Anka kuşu gibi olmalılar yani bedenleri iflas etse, iş görmez bir et yığını haline dahi gelse, küllerinden tekrar yeni bir beden yapıp ayağa kalkmalılar. Yürüyen ölülere inat kalkıp yürümeliler. Hani Dumbledore’nın kıpkızıl anka kuşu vardı. Tam bizim bahsettiğimiz türden hem de. Daha ilk sahneden küllerinden yeniden doğabiliceğini göstermişti bize. Harry için şaşırtıcı bir şeydi, ilk defa görmüştü çünkü böyle bir şey. Kızgın alevlerde yandıktan sonra, kapkara ve bir işe yaramaz diye düşünülen küllerden yeniden nasıl doğabilmişti? Ve başka sahnede ise anka kuşu göz yaşıyla yarasını iyileştirmişti Harry’nin. Diyorum tekrar, anka kuşu gibi olmalı insanlar yansalar dahi yıldırmasın bu onları, sadece bedenlerini düşünen, en ufak bir zorlukta bırakıp giden birisi olmasınlar. Ebedi olmak için çabalasınlar. Kendini feda edip başkalarının yaralarına merhem olsalar keşke. Bedenen yok olsalar dahi, fikren diğer insanlarda yaşasalar ve böylece sonsuzluğa ulaşsalar. Diyorum tekrar keşke insanlar anka kuşu gibi şu bencil ve karanlık dünyanın atmosferine bir ışık olsalar. İnsanoğlunun Korkusu: Ölüm Ölmek bazılarımız için yok oluş anlamını taşırken bazılarımız için derin bir uykudur. Bazılarımız ölümü kucaklar ve bazılarımız ise ölümden korkar. Cahit Sıtkı Tarancı da ölümden korkanlar arasında. Cahit Sıtkı Tarancı’nın Otuz Beş Yaş adlı şiirinde açıkça görülen bir şey var, şiir kişisi kendinin farkına varıyor. İnsan yaşlandıkça yalnızlaşıyor, sahip olduğu her şey birer birer önemini ve gücünü yitiriyor. Mesela gençken arabamız evimiz bizim için en değerli varlıklarımız olsa bile yaşlandıkça bu değişiyor, önemli olan tek şey artık zamanı nasıl değerlendirdiğimiz oluyor. Belki daha yaşım küçük olduğu için bunu söylemek için erken fakat aynı şey çocukluktan gençliğe geçiş sürecinde de yaşanıyor. Oyuncaklarımız değerliyken o değeri artık arkadaşlarımıza veriyoruz. İnsan yaşlandıkça değer yargıları tamamen değişiyor. Tabii ki yeri asla değişmeyecek şeyler de var mesela ailemize verdiğimiz değer. Bu asla değişmeyecek altın bir kural gibi. Yaşlanmak değer yargılarımızı değiştirdiği gibi görünüşümüzü ve hareketlerimizi de değiştiriyor, bu da her yaşın kendine özgü olmasına neden oluyor. Şiiri okurken aklımda canlanan tabloda saçlarına ak düşmüş bir adam ve bir ayna var. Cahit Sıtkı Tarancı bence bu şiiri ayna karşısına oturup yazmış olabilir. Ayna hiçbir kusurumuzu saklamadan bize neysek onu gösterir, şiirde de şairin kırışan yüzünü ve saçlarına düşen akı ayna gösteriyor. İnsan bir anlamda aynaya bakmayınca kendinin farkında olmuyor, bu aynı dışarıya çıkarken hazırlanmak gibi. Gelişigüzel hazırlanıp aynaya bakmadan çıkarsak başımıza aksilikler geldiğinde fark edemeyiz. Örneğin üstümüz düzgün değildir veya saçımız komik bir hâl almıştır. Yaşlanırken de kendimizi aynalardan takip etmezsek gün olup gözümüz aynaya takıldığında aynı bu şiirdeki şair gibi şaşkınlığa düşebiliriz. Saçımıza ne zaman ak düştüğünü bile bilememek bence çok kötü bir şey. Ben yaşlanma sürecimi aynalardan takip etmek istiyorum çünkü gençliğimi de hatırlamak istiyorum çünkü her yaşın kendine göre bir güzelliği var. Şiirin ilerleyen kıtalarından yaşlandıkça yaşama zevkini de yitirmiş bir şairle karşı karşıya olduğumuzu anlıyoruz. Basit örnekler kullanarak (taşın sertliğini fark etmek gibi) yaşlılığın bir farkına varma süreci olduğunu kolay yoldan anlatmış oluyor. Bu durum bende şairle konuşma isteği uyandırıyor, ona yaşlanmanın aslında o kadar da kötü bir şey olmadığını ve zaten herkesin bir gün ölmeye mahkûm olduğunu söylemek istiyorum. Herkes bir gün ölecek bu kaçınılmaz bir şey fakat ölümsüzlüğe erişmenin yolları da var. Örneğin insanlığa yararlı bir şey yaparak bizden sonraki nesillerin akıllarında ve kalplerinde yaşamayı sürdürebiliriz, bu da bizi ölümsüz yapar. Okuduğum bazı yazılardan bildiğim kadarıyla Cahit Sıtkı Tarancı ölüm korkusu taşıyan bir yazarımızdı. Bu şiiri yazmasına korkusu neden olmuş olabilir. Zaten şiirin son kıtasında Cahit Sıtkı Tarancı, ölüm ile konuşuyor. Ona soru soruyor, bu yolla da okuyucuya aklındaki soruları aktarıyor. Şiirin tamamında Cahit Sıtkı Tarancı, okuyucuya yaşlılıktan ne kadar korktuğunu ve yaşlanmak istemediğini çok iyi bir şekilde aktarıyor. Hatta şiiri okuduktan sonra kalkıp aynaya bakma ihtiyacı bile hissedebiliyorsunuz. Zaten küçüklüğümden beri yüzümün kırışmasından, dişlerimin ve saçlarımın dökülmesinden korkan biri olarak bu şiiri okuduktan sonra iyice yaşlılıktan korkmaya başladım. Cahit Sıtkı Tarancı ile aynı duyguları paylaşmak benim bu şiiri okudukça yaşlılıktan daha da korkmama neden oldu. Daha önce hiç bu kavram üzerinde düşünmemiştim fakat artık “Yaşlanınca acaba nasıl olurum?” gibi sorular aklımı çok meşgul ediyor. Mobil uygulama tasarımcıları ise bu tip sorulara bir cevap getirmiş, kendimizi yaşlandırabildiğimiz uygulamalar geliştirmişler. Şiiri okuduktan sonra o uygulamaları denediğimi itiraf etmeden geçemeyeceğim. Şiir aslında çok büyülü bir şeydir. Okumadan önce bayıldığınız bir şeye okuduktan sonra nefretle bakabilirsiniz. Bence bu şiiri okuyan herkes yaşlılıktan bir adım daha uzaklaşıp yıllarını nasıl geçirdiğini sorgulayacak. Her güzel şeyin sonu olduğu gibi yaşamımızın da maalesef bir sonu var. Sonumuzu düşünmek yerine elimizde olan vakti nasıl değerlendirdiğimize odaklanırsak çok daha güzel şeyler başarabiliriz. Zamanımızı nasıl geçireceğimiz bize bağlı, yararlı ve güzel şeyler yapıp adımızı yaşatabilir ya da boş boş zaman geçirip unutulmaya mahkûm olabiliriz. Ölümsüzlüğe ulaşmak ya da yok olup gitmek bizim elimizde. Damla Ekin Tezcan 21001106 TURK 102-2 Assignment 5 Görünmez Canavarlar Aramızda Chuck Palahniuk, Fight Club’ın yazarı olması dışında daha önce ilgimi çekmemişti. Geçen yazın başında İstanbul’da bir kafede otururken tesadüfen Ölüm Pornosu ile karşılaştım ve merak edip okumaya başladım. Romanı o gün, orada bitirdim. İlk kez yeraltı edebiyatıyla tanışıyordum ve Palahniuk’un yazım dili bana çok rahat ve akıcı gelmişti. Çok bendendi, bizden biriydi. Aynı yaz, Chuck Palahniuk’un yedi romanını art arda okudum. İlk kez aynı yazarın bu kadar çok kitabını üst üste okuyordum ama yaz güneşi ile yeraltı edebiyatının karanlığı birbirini tamamlıyordu. İşte okuduğum o romanlardan beni en çok etkileyenlerden biri; yarattığı karakterler, olay örgüsü, anlatış biçimi ve kurduğu şaşırtıcı bağlantılar ile Görünmez Canavarlar oldu. Görünmez Canavarlar; beni ilk sayfasından son satırlarına kadar hep şaşırtmayı başardı. Olay örgüsünün sürekli atlayarak ve bir önceki sahnelere dönerek ilerlemesi beni bir film izliyormuşum gibi heyecanlandırdı ve bu sebepten romanın temposu da akıcı, hızlı ve keyifliydi. Görünmez Canavarlar’ın filminin çekilmesini ve o filmi izlemeyi gerçekten isterdim. Sonradan öğrendim ki yapım aşamasında olan bir uyarlama film çekiliyormuş. Romanda beni en çok etkileyen kesinlikle sonlara doğru öğrendiğim ve bende şok etkisi bırakan, karakterlerin gerçek kimlikleriydi. Palahniuk, kitapta ana karakter Shannon’ı yukarıdaki resme benzetiyor. Bir taraftan güzel kraliçe, diğer taraftan yaşlı kadın. Chuck Palahniuk beni; insanların kendi yarattıkları görünmez canavarlardan korkup, onlarla neden baş edemediklerini düşünmeye itti. Aslında hepimizin, kitabın baş karakteri ve anlatıcısı Shannon McFarland gibi; kendimize canavarlar yarattığımızı ve onları hayatımızda önemli yeri olan insanların yerine koyduğumuzu fark ettim. İnsanların bastırılmış duygularının ve isteklerinin ne kadar tehlikeli olabileceğini gördüm. Güzelliğin, dikkatçekmenin, popülaritenin insanları mutlu etmekten çok; onlarda derin yaralar açtığını anlatan Palahniuk, Görünmez Canavarlar ile bana birçok farklı duygu yaşattı ve okuyucularıyla karşılaştığımda, bu kitabın onlarda da özel bir yeri olduğunu öğrendim. Görünmez Canavarlar’ın bu kadar özel bir yer tutmasının en büyük sebebi, Palahniuk’un insan doğasını en acımasız ve çıplak haliyle sergilemesi. En yakın dostlar, arkadaşlar hatta aile ile olan ilişkilerin sığlığına tanık olacağınız roman, herkesin hayatından kesitler sunuyor. Brandy Alexander başta olmak üzere bütün karakterler; gerçek hayatta yanı başımızda olan, belki elini sıktığımız belki dedikodusunu yaptığımız yakından tanıdığımız insanları yansıtıyor. Örneğin Manus, Seth ya da Ellis; veyahut bundan başka onlarca farklı isim ile tanışığımız karakterin bu kadar sık kimlik değiştirmesi hem kimlik bunalımı yaşayan hem de birden fazla karaktere sahip insanlara güzel bir gönderme olmuş. Romanda beni en çok etkileyen şeylerden biri de bir söz oldu: “Bir insanı ne kadar severseniz sevin kanı size doğru akmaya başladığında geri çekilirsiniz.” Chuck Palahniuk, bu sözü adeta romanın temasını anlatmak için seçmiş. Çünkü Görünmez Canavarlar size kan bağının, dostluğun ya da kardeşliğin hiçbir değeri olmayabileceğini gösteriyor ve bu gerçekten okurken tüyleri diken diken ediyor. Chuck Palahniuk; çok cesur ve acımasız yazmış Görünmez Canavarlar’ı. Shannon’ın çıktığı intikam yolculuğunda, onunla birlikte yeni insanlarla tanışmak ve eski tanıdıklar ile aralarında bağlantı kurmak çok keyifliydi. Palahniuk, beni çok kez hayretler içinde bıraktı. Tam daha fazla şaşırtıcı son olamaz dediğim anlarda beni yeniden şaşırtmayı başardı. Kitabın temposu da hızlı olduğundan, adeta bir roller coaster deneyimi gibiydi ve çok keyifliydi. Zaman zaman tempoya yenik düşüp geride kaldığım ve gözümde canlandıramadığım durumlar olsa da, kitap karışık kronolojisine rağmen çok güzel bağlantılarla kurulmuştu ve bu sebeple Chuck Palahniuk’un en çok sevdiğim kitaplarından biri oldu. Havva Eda Armagan 21302122 Türk - 101- 53 HAYATLAR FARKLI HİSLER AYNI “ Şu garip ağaçlar bana daima hasretini çektiğim uzak memleketleri hatırlatır. Onların alıştıkları yerlerden sökülerek buraya getirildiğini ve böyle suni tedbirler, ihtimamlarla yaşatılmaya çalışıldığını gördükçe biraz da hallerine acırım…” (91) der Kürk Mantolu Madonna. O anki hislerini ve içinde bulunduğu ruh halini öyle vurucu, öyle can alıcı bir benzetmeyle dillendirmiş ki, her sözcüğü sanki iliklerimde hisseder gibi oldum. Bu sözleriyle kalbime dokunur gibiydi ve şimdiye kadar kapanmak bilmeyen yaralarımı sarmak istercesine okşadı ruhumu dakikalarca. Romanda Raif Efendi tarafından eşsiz bir şekilde tasvir edilmiş, fakat gerçek hayatta hayali bile kurulamayacak kadar güzel olan bu kadının bendeki yeri bir anda bambaşka boyutlara ulaşıvermişti. Söz konusu satırları okurken gözyaşlarıma hâkim olamıyordum, bunun sebebi de o sökülen ağaçlarda kendimi bulmamdı… Nihayet yedi yıldır içimde biriken, kendini şimdiye kadar belli aralıklarla göstermiş olan Almanya özlemim bu satırlarla birlikte patlak vermiş, özgürlüğünü ilan etmişti. Anılarım, şimdiye kadar zor zapt etmeyi başardığım hislerim, susturulmuş heyecanlarım şiddetlenerek, önündeki hiçbir engeli tanımadan kendini dışarı atıyordu. O anda memleketimin taşı, toprağı, havası, suyu canlanıvermişti gözümde. Buram buram memleket kokuyordu her yer, memleket! Ve Almanya’m, benim doğduğum yer, bana kimliğimi kazandırmış olan bu güzel ülke cennet kapılarını tekrar sonuna kadar aralamış, beni selamlıyordu gülerek… Özledim onun her zerresini, evet hem de her zerresini. Almanya lafı geçtiği anda tarifi mümkün olmayan duygular bedenimi işgal ediyor ve yıllar önce en sevdiği oyuncağını kaybetmiş bir çocuğun ona yeniden kavuştuğu andaki müthiş sevincini yaşıyorum her seferinde sanki. Dar sokaklarında saatlerce aylak aylak dolaşmayı, evimizin bekçisi olarak kabul ettiğimiz yüz yıllık çınar ağacının büyüsünde kendimi kaybederek günlüğümün sayfalarına bir şeyler karalamayı, hayata dair bilgi ve tecrübelerini gıpta ettiğim karşı komşumuz Frau Jachmann ile gece yarılarına kadar sohbet etmeyi, Almanların geleneklerinden sayılan, her yıl iki defa gerçekleştirdikleri Kamp Ateşi’ne katılmayı ve hatta dondurucu soğuğunda kahvemi yudumlamayı bile o kadar özledim ki anlatamam… (Almanya/Salzgitter/Heerte - Doğduğum yer) (Romanın Almanca versiyonu) Zordur insanın en saf çocukluk anılarını biriktirdiği, her sokağını ezbere bildiği, kokusuna alıştığı, mutluluğu ilk olarak tattığı, “Ben buraya aitim” dediği yerden koparılıp benliğine yabancı olan bir çevreye alışmak zorunda kalması. Bu adaptasyon süreci bazen haftalar sürer, bazen aylar, bazense yıllar... Hani günümüzde herkesin ağzından kolaylıkla çıkıveren “Anlatılmaz yaşanır” diye meşhur bir söz vardır. İşte benim zorlu, kendi içimde verdiğim savaşlarla dolu hayatımın evrelerini tanımlamak için bundan daha ideal bir deyiş yoktur herhalde. Bir insan hiçbir şekilde benimseyemediği, geceleri başını yastığına koyduğunda “huzurluyum” diyemediği, kendisine korkunç derecede yabancı bir ortamda hayatına kaldığı yerden devam edebilir mi? Ya da aynı dili konuşmadığı, gelenek ve göreneklerinden bihaber olduğu, yaşam tarzlarını bilmediği yabancı yüzler arasında yaşamaya zorlandığını düşünen bir insanın yüzündeki gülümseme gerçekten doğal olabilir mi? On üç yaşına kadar canlılığı ve hayat enerjisiyle tanınmış Eda gitmiş, yerine anne ve babasından bile sevgisini esirgeyen, dış dünyayla bağlantısını kopararak kendi hayal dünyasında var olmaya çalışan bir kız gelmişti. Ve en acısı da, etrafımda beni ayağa kaldıracak, “Ne olursa olsun arkandayım” diyebilecek tek bir dostumun bile olamamasıydı. Yalnızdım. O zaman iki kat daha nefret ettim bu dünyadan, iki kat daha tiksindim. İnancımı, öz güvenimi, cesaretimi, saflığımı, tebessümümü, kısacası beni ben yapan her şeyi koparıp almıştı hayat benden bir çırpıda, hem de gözümün yaşına bakmadan… O yaşta böylesine ağır bir yükün altına girip hayatın acımasızlığıyla yüzleşmek yerine oyuncaklarımla onayıp hayatı tozpembe görmem gerekmiyor muydu? Hayatımın iki yılını amaçsız bir şekilde boşa harcadıktan sonra acı ama gerçek olan bir şeyin farkına varmıştım: Ben istesem de istemesem de, memnun olsam da olmasam da hayat devam ediyordu tüm hızıyla. Üstelik herkesin kendine göre bir uğraşı, gerçekleştirmek için yorulmak nedir bilmeden peşinden koştuğu hayalleri, hayata tutunmak için bir sebebi vardı. Peki, bu denli dolu geçen hayatların arasında benim hayatım neredeydi? Geriye dönüp baktığımda kendimi koskoca bir hiçliğin içinde bulup gençliğimin bu şekilde ziyan olmaması gerektiğinin farkına vardığım anda tüm zorluklara karşı yetişkin bir insan gibi savaş vermiş, kendi azmim ve ailemin desteği sayesinde aydınlığa giden yola baş koymuştum. Artık yabancı dil üzerine eğitim alıp Türkiye’nin sayılı konferans çevirmenlerinden bir tanesi olmayı amaç edinmiş ve bu yolda tüm kararlılığımla ilerlemeyi hedeflemiştim… (Romanın bir fincan kahvenin yanına yakışacak bir eser olduğunu gösteren resim) İnsanlar aynı acıdan mustarip olsalar da bunlarla baş etme şekilleri her zaman için farklılık gösterir. Kendi hayatımı ayrıntılarıyla gözler önüne serdikten sonra sizi çok fazla zorlukla karşılaşmış, her defasında kendinden bir şeyler yitirerek hayatın acımasızlığıyla fazlasıyla yüzleşmiş bir insanla tanıştırmak istiyorum: Raif Efendi. Bu şahsiyet, büyük usta Sabahattin Ali tarafından kaleme alınmış olan “Kürk Mantolu Madonna” romanının hem romantik mizaçlı ana karakteri hem de var olma sebebidir. Hayata ve insanlara karşı kayıtsız kalan, olumsuzluklar karşısında tabiata sığınmayı tercih eden, kendi kendine yetmeye çalışan, içine kapanık fakat zararsız olan Raif Efendi “Dünyanın en Lüzumsuz Adamı” olarak addedilse de bana göre varlığı kesinlikle lüzumsuz değildir. Çünkü o çok fazla kitap okuyan, karakterini yaptığı resimlerle ifade eden sanatçı ruhlu bir şahsiyettir. Belki de bu şahsına münhasır kişiliği onu çekingen ve korkak bir erkek figürü olarak karşımıza çıkarır. Aslında o bir kadını tüm varlığıyla sevebilecek nitelikte, duygu yüklü, ince ruhlu bir insandır. Nitekim o, tüm bu özelliklerine karşın karşısındakiyle iletişime geçecek cesaretten yoksundur. Fakat bu döngüyü kırabilecek tek bir kişi vardır; o da taparcasına sevdiği Kürk Mantolu Madonna’dır. Yalnızlığını yalnızlığıma benzettiğim Raif Efendi’nin yanında yalnızlığını paylaştığı Maria Pruder’i varken benim de bu kötü zamanlarımda yanımda ailem ve dostlarım vardı. Hayat bizim aynı zorluklardan geçmemizi istemişti. Fakat bir fark vardı: Raif Efendi hayata tutunma sebebini çabuk kaybedip sonsuz bir yalnızlığın esiri olurken ben, ailem, dostlarım ve hayallerim sayesinde bu korkunç duyguya veda etmiştim sonsuza dek. Gönül isterdi ki kitabın sonu Raif Efendi’nin mutluluğuyla bitsin… Gönül isterdi ki o, siyahlarla dolu hayatını ruh ikiziyle renklendirsin… Benzer şekilde yalnızlıklar yaşayan insanların bu zorlu savaşın galibi olmaları ve Raif Efendiyle aynı sonu paylaşmamaları dileğiyle.. YERE DÜŞEN BAYRAK:SANAT Sanatın klişeleşmiş hastalığı haline gelen “değer görmeme, görememe” 21.yüzyılla ve anlamın içinin boşaltılmasıyla “değer görecek kalitede olmama, olamama noktasına gelmiş ve bu durum adeta kurunun yanındaki yaşın haykırışlarının, çizgisinin farkına varılamadan yakılmasına sebep olmuştur. Sadeleştirme ve öze dönme(!) furyası bilinçlerimizden ve fikirlerimizden düşünme fiilini çalmış, bizleri kolay olanı okumaya, derinlere inme adına harcayacağımız emekten tasarruf etmeye, bir fikrin zerrelerine kadar inmekten, fazlaca düşünmekten kaçmaya itmiştir. Hal böyleyken günümüzde dahi çizgisini koruyabilen, asra Hugo Von Hofmannstall’ın “Derinlik gizlenmelidir? Nereye? Yüzeye.” Anlayışıyla meydan okuyan Süreyya Berfe’yi anlamak, duymak, dinlemek imkânsızlaşıyor. Her Gölge Titrer adlı eserinde yer alan “Yazdıkların” adlı şiirindeki “Sıcak bitti/Yazmasan da olur” dizeleriyle gizli çığlığını emekseverlerin gözleri önüne seren şair insanı toplum, şair ve sanat ilişkisini sorgulamaya itiyor. Sanat her ne kadar bireysel izler taşısa da renkleri, kokusu toplumdan alınmış, toplumla harmanlanmış ancak aynı bir çarkın yanlış yerleştirilmiş dişiymişçesine de –belki menfaatler uğruna, belki duyarsızlık sebebiyle- yetim bırakılmıştır. Toplumun sahip olduğu renklerin birleştirilmesi, yeni kombinasyonların elde edilmesi ve bu inceliklerin güzeli arayan gözlere sunulmasına şekilcilik yaftası yapıştırılmış, anlaşılmaya çalışılmadan sanatsal kaynaklara müsvedde muamelesi yapılmıştır. Bu ve bunun gibi sağlam olmayan temellerle ortaya çıkan sadeleşme ekolü, sanatseverlerin ve emekseverlerin elinden sanatı almış, onları adeta kendi derinliklerinde boğmuştur. Bu da yetmezmişçesine sadeleşme ve öze dönmeyi yeterince idrak edemeyen dimağlar sanatı boş söze, anlamsızlığa çevirme yoluna girmiştir. İşte tam da bu noktada çağımız eğitimcilerinin genç beyinlere verdiği tavsiyeler geliyor akla: özümseyerek öğrenme, derinlikli düşünme, çok yönlü olma... Sadeleşme akımının sadeleşelim derken özü çalan akımların yaptıkları hatta bizden çaldıkları aslında bir bireyin hayatının her alanında kullanabileceği yetenekler, yitirdiğimiz sanat değerleridir. Bütün bunlara ek olarak emekseverlerin mi sanatkârlara yoksa sanatkârların mı emekseverlere küstüğünü sorgulamaya başlıyor ve içinden çıkılmaz muhasebelere sürükleniyoruz. Bugün birçok şair kendisine dayatılan ve artık bir yaşam tarzı haline gelmiş sadeleşme hareketinin dışına çıkmayı bilmiyor, çok azı ise derinliklerinin karşılığını günümüz okurlarından alamayıp yalnızlığa hapsediliyor. Günümüzde emekseverler de giderek azalmış, bir bakır işlemesine bakıp etkilenen, desenlerle anlatılmak istenileni hisseden çok az kişi kalmış genç nesil arasında ise neredeyse yok olmuştur. Bütün bunlar bize gösteriyor ki toplumun sanata verdiklerinden birinin köküne koyulan dinamit veya birinin sadece ötekileştirilmesi toplumda erozyona sebep oluyor, ondan bütün verimliliğini süpürmekle birlikte üretici rolünü söküp atıyor. Toplumun beyninin durması da tarafların arasını keskinleştirmekle kalmıyor, birbirlerini anlayabilecekleri her türlü aracı yok etmelerine, görmezden gelmelerine ve hatta bir tabak gibi açıkça anlaşılmayı bekleseler bile anlayış ve duyarlılık adına emek harcamaktan kaçınmalarına sebep oluyor. Bütün bunların etkisi altında ise olan yine sanat günah keçisi olmaktan kurtulamıyor, etiketlemelere maruz kalıyor. Bütün bunlarla birlikte Süreyya Berfe’nin tarzı aslında aradığımız ‘kayıp olanı’ bize bulduruyor. Derinlik için emek harcamaktan kaçınmayan, sade ve duru üslubunu boş söz kalabalığına çevirmemiş, okurken düşündüren, sorgulatan, eleştirten bir kalem o. Fakat ne yazık ki o da okurlarına yüzünü unutturmayı tercih etmiş, günümüzde yaşanan yozlaşmış toplum/ yozlaşmış sanat/ derinlikli kalem üçlemesi arasındaki çetin savaşı nedeniyle şiire ve sanata karşı ümitsizliğe düşmüştür. Aslında o çetin savaşın sanatkara yüklediği ıstıraba ek olarak bir de bir sanatkarın toplumda yerinin ne olması gerektiğini açıkça “Alice Munro için/Gümüş para bastırmış Kanada” dizelerinde sitemle karışık belirten Süreyya Berfe aslında bu çatışmalardan, duyarsızlıklardan, cehaletten yitik çıktığını “Belki de şiiri bırakmak bir zaferdir” sözleriyle kanıtlıyor, içler acısı hali ironik bir şekilde gözler önüne seriyor. Sıradanlıktan Ölmek Her zaman kendimizi belirli sosyal normların içine hapsettik. Güç, gösteriş, para hevesimiz kendi yaşantımızı soluklaştıran en büyük araçlar haline geldiler. Hayatlarımızın gayesi haline gelen bu fâni kavramlarla yaşamayı sürdürdük. Neden bu işkenceyi kendimize yaptık ve çok hayati bir gereklilikmiş gibi nesiller boyunca aktardık? Kendimizi Babil’in Asma Bahçelerinde ilerlemek hayalleriyle yaşatırken belki de bünyelerimizi Midas’ın Laneti ile mi zehirliyorduk; bilinen, kaçınılmaz olan sessiz bir ölümü kabullenmiş devam ederken? Stefan Zweig Olağanüstü Bir Gece adlı eserinde kendi insanlığımızı monoton döngülerimizde ne kadar kolaylıkla kaybedebildiğimizi anlatmış. Yazar ailesinden kalan mirasla hayatının önemli kararlarından birini vermekten vazgeçmiş. Bu gerekliliğinin ortadan kalkmasıyla hayatın manası elinden kayıp gitmeye başlamış. Yansımalar toplumunda benliğini kaybedip, zaman geçtikçe herkesleşmiş. Sosyal dayatmalarla yaşamaya devam ederken aslında yürüyen cesetlere dönüştüğümüzün farkına varmış, bu durumu kendi üzerinden anlatarak sosyal eleştirisini yapmış. Yazarın anlattıklarına bakarak yorum yaparsak gerçekten de akışa kapılan et yığınları mıyız? Muazzam büyüklükte insan topluluklarının sadece yürüyen başlardan oluşması ne kadar ürkünç bir düşünce. Yağmurlu havalarda siyah şemsiyelerin altına saklanan önemsiz ve sıradan insancıklar mı olmaya çalışıyoruz? Kendi sınırlarında kısılıp kalmış, egosunu tatmin etmeye çalışan bireyler olmak normal hatta lüzumlu bir sosyal statü haline geliyor. Başkalarına bakmadan, her şeyi es geçerek yaşıyoruz. Ölüm her gün karşılaşılan, insanın ruhsal halinde değişiklik yaratmayan bir konsept haline geliyor. Sokaklarda mendil satmaya çalışan insanlardan gözlerimizi kaçırıp, onları toplumdan dışlıyoruz. Uyuşturucu bağımlısı gençleri görüp, gördüklerimizi unutmak için onları zihnimizin karanlık köşelerine birer düşünce olarak atıyoruz. Duyarsızlığımızın sınırları katlanarak artıyor. Kendimiz için yaptığımız eylemler yapay dünyanın kafalarımıza dikte ettiği doktrinlerden öteye geçemiyor. İnsanların başka insanlarla çıkar ilişkisinden başka etkileşime geçme sebepleri yok. Kendimizi geliştirmeden, açgözlülüğümüzü arttırarak bir ömrü anlam taşımayan kavramların peşinden koşarken harcıyoruz. Hiç kendinizi oturup başkalarını anlamaya çalışırken buldunuz mu? Düşünceler ağızlardan kurşunmuşçasına başka düşünceleri öldürmek için çıkıyor. Kendi doğrularımızı mutlak doğrular olarak kabul ediyoruz. Sokaklarda suç oranları artıyor, insanlar çok önemsiz gibi ölenlerin üzerinden geçiyor. Zihnimizin işleyişini değiştirmek başarılması imkânsız eylemlerden değil. O kadar katılaşmış, ağırlaşmış fikirlerimiz var ki artık başımız önde yürüyoruz. Zincirlerimizi kırmamız kolay yapılan bir eylem değil ancak etrafımızda buna yardımcı olabilecek etkenler var. Örnek olarak Bay Zweig toplumun hiç yaklaşmadığı bir şekilde hırsızlıklara, hayat kadınlarına bakışını sunuyor. Gerçekten çok sıra dışı düşüncelerini insanı afallatırcasına kafalara vuruyor. Yazarın düşüncelerini sıra dışı olarak tanımlamamın sebebi, yazar toplumda tabu olarak görülen hayat kadınlarının bile sosyal yaşamda bir işlevi olabileceğini söylüyor. İlk defa okuduğumda bu düşünceler bende şaşkınlık yarattı ve biz istemeden bazı şeylerin ne kadar da pasif bir şekilde bilinçaltımıza kazındığının farkına vardım. Bazen sadece şans faktörüyle ne zaman ve nerede hayatınıza başladığınızla geri kalan ömrünüzün belirlenme ihtimali var. Ne yazık ki bu durumun sorumlusu insanoğlundan başkası değil. Kişinin belirli zorluklarla yüzleşip kendini geliştirmesi evrimin bile temel basamaklarından ancak fayda getirmeyecek acılara katlanmanın gereksizliğini fark edemiyoruz. Kendimizi kısır döngülerimizde hapsediyoruz ve acılarımızı sıradanlıkla kapatmaya çalışıyoruz. Bir insan üzerinde monotonluğun uzun vadeli etkilerini düşünmeden kendimizi zehirlemeye devam ediyoruz. Sıradanlaşabilmek için kendimizi, bizi insan yapan değerlerimizi, feda ediyoruz hem de bir hiç uğruna. Başkalarının sadece maddesel düşüncelerini önemserken mantık silsilemizdeki çelişkileri görmeden ayak uydurmaya çalışıyoruz. Gün geçtikçe kişiliklerimizi gömüyoruz. Farkına varılmayan en büyük gerçek ise; insanlar kısır döngülerinde sıradanlıktan ölüyorlar. Atakan Özcan Bengin Eser Öztürk!21400349Katniss ve Bir Kurtuluş Hikayesi"Bir kıvılcım ile bir değişim hareketinin parçası olan Katniss’in hikayesi bütün insanlara ders verecek cinste. Fakir bir mıntıkadan gelen kızın büyük bir hareketin parçası olması, insanların kendilerine bir hedef belirleyince yapmaması için bir neden olmamasını gösteriyor. Hayaller insanların bugününü belirler ve geleceğini şekillendirir. Benim için dil ile bir bölümde okumak çocukluk hayaliydi. Ben 7 yaşımdan beri bütün ingilizce hocalarımın görkemliliğini izleyerek büyüdüm ve onlara adeta başka bir dünyadan geliyorlarmışcasına baktım. Bölümümü buna göre seçtim, hayatımı buna göre şekillendirdim. Insanlara bazen sadece biraz cesaret gerekiyor elindekileri göstermeleri için. Elindeki cevherleri size sunabilmeleri için. Katniss için de hikâye böyleydi. O sadece kendine inandı. Evet diğer karakterlerin elinde çok daha büyük kozlar vardı ama ,daha ö!nce de bahsettiğim gibi, bazen sadece gereken biraz kendine güven. !!Katniss’in en temel özelliği korkusuzluğuydu. Katniss sözünü esirgemeyen, kömür ocağında çalışan bir adamın kızıydı ve o hayatı genç yaşta öğrenmişti. Elimizde bir şey kalmayınca tek tutunduğumuz yer aklımız ve korkusuzluğumuz oluyor. Bizi hayata bağlayan. Bugün yataktan kalkmamızı sağlayan şey korkusuzluğumuz ve savaşma isteğimiz. Kalkıyoruz, bir gün önce yaşadıklarımızı unutuyoruz, savaşmaya devam ediyoruz çünkü Katniss gibi insan olmayı öğreniyoruz. Her geçen gün insan olmanın yeni bir kuralını öğreniyoruz. Gece küçük y!astıklarımızda Katniss gibi, uyuyamıyoruz. Çünkü mutsuzuz. !!Acı insanların çoğu şeyi fark etmesini sağlıyor. Düşündürüyor. Harekete geçiriyor. İnsanların bir mermi gibi ilerlemesi için baruta ihtiyacı olması acı değil mi? Hikaye’de Katniss olayın ciddiyetini anlaması için kardeşini ve arkadaşını kaybetmesi gerekiyordu. Katniss bu şekilde bir değişim hareketinin bir parçası oldu çünkü kaybedecek hiçbir şeyi yoktu. Belki de bir özellik daha eklemeli bu kurtuluş yazısına. Kaybedecek bir şeyi olmamak. Çünkü arkada bırakacağınız, sizi güçsüz kılan ş!eyler varken değişim yapamazsınız. !!Katniss insanların hayatlarına girerek onlara önemli bir olayın parçası olduklarını gösteriyor ve sonunda değişim kaçınılmaz oluyor. Peki Panem nerede yanlış yaptı? Onca engellemeler ve yasaklara rağmen yıkımı durduramayan şey neydi? Belki de değişimi yapacak olan onlardan biri olduğu içindi. Belki o kişi tahtında oturan zengin bir adam değildi de, sadece kömür ocağında çalışan adamın kızıydı. Katniss’i biliyorlardı. Onların içindeydi, onlardan bir parçaydı ve karşı koyamıyorlardı. O korkusuzdu. Bunca yıldır içlerinde tuttukları şeyleri dışa vurmalarını sağladı. B!elki de Panem’in gözünden kaçırdığı buydu. İnsanlardan uzak kaldı ve kaybetti. !!Şimdiye kadar sıraladıklarımız Katniss’in en belirgin özellikleriydi ve bunlar bir toplumun değişimine öncülük etti. Fakat sorabilirsiniz kurtuluş bunun neresinde? İroniktir ki bu tablonun içinde kişinin kurtuluşu yoktur. Değişime öncülük eden insanlar verdiği savaşlarda bırakır insanlıklarını, kendilerini. Acıyı tadan insan bir daha eskisi gibi olamaz. Yıkılamaz olur. Çünkü o bir kez yıkılmıştır zaten. Korkusuzluğu acımasız yapar onu. Hayallerine ulaşmak için yaptıkları gece uyutmaz onu. O küçücük yatak hapisane gibidir. Dar gelir, nefes alamazsın. Ama ellerinle oluşturduğun gelecek bir gün insanların aklına gelecektir. Bu yüzden dayanmaya çalışırsın. Evet bu bir kişisel kurtuluş h!ikâyesi değil. Çünkü hayat da böyle…!!İnsanlar her gün diğer insanların, zengin olsun olmasın, mutlu olduğunu düşünüyor. Fakat o ana gelmek için insanların yaşadıklarını unutuyorlar. Eğitim için zaman, para için güç harcamak gerekiyor. Ve Katniss gibi biz de uyuyamıyoruz. Çünkü hayatın verdiği her yük ruhumuzu yoruyor. Uykuya dalıyoruz. Unutmak için. Bir dakika olsun düşünmek zorunda kalmamak için…İÇİMİZDEKİ ÇOCUK Gözlerimi açıp etrafıma bakınıyorum. Sabah olmuş bile. Pek fazla oyalanmadan yatağımdan çıkıyorum ve mutfağa doğru ilerliyorum. Annem mutfak masasında her zamanki yerinde oturmuş gazetesini okuyor. Benim geldiğimi görünce “Aa kim gelmiş!” diyerek gülüyor ve ona doğru yaklaşınca beni kucağına oturtturuyor. Onunla beraber gazetesindeki ilginç resimlere bakıyorum. Diğer gazetelerden ince olan bu gazetenin sayfalarında bir sürü hoş bayanlar ve yanında araba resmi olan erkekler var. Bayanların hepsi çok şık giyinmiş ama onlarla ilgili neler olduğunu henüz okuma bilmediğim için anlayamıyorum. Bugün çok mutluyum çünkü annem bana bugünlük kreşe gitmemem için izin verdi. Kreşten hiç hoşlanmıyorum çünkü orada siyah saçlı genç öğretmenimiz oyuncaklarımızı paylaşmamız için bizi zorluyor ve ben paylaşmayı sevmediğimi söyleyip diğer çocukların oyuncaklarımla oynamasına izin vermeyince bana kızıyor. Bu yüzden bazen ondan hoşlanmıyorum ama diğer zamanlarda öğretmenimi severim. Ayrıca kreşte öğle yemeğinden sonra katlanabilir çok da rahat olmayan yataklarımızı sınıfa sıra sıra diziyorlar ve evden getirdiğimiz örtüleri bu yataklara serip uyumamızı istiyorlar. Uykum olmadığı günler bu saatten çok sıkılıyorum çünkü yattığınız yerde hiç ses çıkarmamanız gerekiyor ve beraber oynayacak kimse olmayınca zaman hiç geçmiyor. Annem bana televizyonda en sevdiğim kanal olan Fox Kids’ i açtıktan sonra kahvaltım olan çikolatalı ekmeklerimi ve sütümü getiriyor. Ekranda en sevdiğim çizgi film var, ben de onu izlemeye dalıyorum. Kahvaltım bittikten sonra anneme gidip Lego’larımla oynayıp oynayamayacağımı soruyorum ve o da salona kocaman bir örtü seriyor. Legolarımın kaybolmasını istemiyorsam bu örtünün üzerinde oynamamı söylüyor. Ayrıca birkaç ay önce yaptığım gibi küçük Lego parçalarından birini burnuma sokmamamı, yoksa yine hastaneye gitmemiz gerekeceğini ekliyor. Ben de örtünün dışına taşmayacağıma ve de burnuma Lego sokmayacağıma söz verip oynamaya başlıyorum. Legolardan bir şeyler inşa etmek göründüğü kadar kolay değildir. Özellikle bir ev veya apartman yapmak istiyorsanız çok dikkatli olmanız gerekir çünkü pencereyi koyacağınız boşluğu kaçırırsanız yeniden başlamanız gerekir. Lego’larımla oynadıktan sonra annemle onun yatağına yatıyorum. Bana en sevdiğim kitaplardan biri olan Donald Duck kitabımı okuyor daha sonra da fış fış kayıkçılar olan bir ninni söylüyor. Sonra ikimiz beraber uyuyoruz. Uyandıktan birkaç saat sonra ablam okulundan eve gelmiş oluyor. Onunla oyun oynamak istiyorum ama yapacak ödevleri olduğunu söyleyip akşam benimle oynayacağına söz veriyor. Hava karardıktan biraz sonra babam geliyor koşup sarılıyorum ve ablamla bana getirdiği oyuncaklı sakızları teşekkür ederek ondan alıyorum. Akşam yemeğini yedikten ve beraber biraz oturduktan sonra annem uyku vaktimin geldiğini söylüyor ve sütümü içirip beni yatırıyor. Çok mutlu uyuyorum çünkü bugün benim için çok eğlenceli bir gün oldu, evde olmaktan çok hoşlanıyorum. Birkaç gün önce evde eski kitaplarımı karıştırırken küçükken en sevdiğim kitaplardan biri olan Pıtırcık serisinin “Pıtırcık Tatilde” adlı kitabını buldum. Kitabı yıllar sonra yeniden okudum. Kitap o kadar güzel yazılmış ki artık kitabın arkasındaki önerilen okuma yaşı kriterine uymadığımı bilsem de okurken en az 7 yaşındayken olduğum kadar zevk aldım. Goscinny’nin yaratıcı kalemi ve Vivet Kanetti’nin kitabı Fransızcadan Türkçeye çevirisi sayesinde okurken çok eğlendim. Bu kitabı okurken baş karakter olan Pıtırcığın yaşadığı olayları çocuk gözünden yorumlaması beni kendi çocukluk anılarıma götürdü. Küçükken en ufak bir şeyle bile mutlu olabilen bizler neden büyüyünce hayatı kendimiz için bu kadar coşkusuz bir duruma getiriyoruz diye düşündüm. Ben küçükken benim için en büyük mutluluklardan biri evde geçirdiğim bir gündü ve Pıtırcık Tatilde kitabını okuduktan sonra canlanan anılarımla bunun neden benim için bu kadar mutlu bir anı olduğunu yeniden hatırladım. Sonra fark ettim ki ben 5-6 yaşlarında bir an önce büyümek istediğimi söyleyip dururken “Büyüdükten sonra da küçülmek isteyeceksin.” Diyen babam tamamen haklıymış. Atınç 1 Beliz Atınç 21101166 TURK 102-30 Aslı Uçar SAVAŞ ÇOCUKLARI Kaçımız yeni bir güne başlarken o günü aydınlatan güneşi göremeyecek olanları geçiriyor aklından? Kaçımızın uykuları bölünüyor canı yananlar için? Cevabı çok açık; zaman savunmasızları karanlık çukurlarda boğarken, bizler aydınlık dünyamızda huzurla yaşıyoruz. Karşılaştığımız en ufacık sorunlar bile bizi sahte sıkıntılara sürüklerken, dünyanın bizden arta kalan yanında insanlar yaşamak için savaşıyor. Çocukların bile ölüme acımadan terk edildiği bu düzen içinde aslında hepimiz kara lekelerle damgalanmış durumdayız. İnsanlar vicdanlarının varlığını unutmuş, acımasız hayatlar içinde kendilerini kaybetmiş durumda. Geçmişten günümüze yapılan savaşlar ve onlarla ilgili anlatılan hikâyeler taşlaşmış kalplerimizi gösterebilecek en mantıklı örneklerdir. Savaş ölümdür ve ölüm insanın insana yapabileceği en büyük vahşettir. Savaş dönemlerine dair yazılan birçok kitap ve çekilen birçok film bulunmaktadır. Bu filmlerden bir tanesi 2004 senesinde Bahman Ghobadi tarafından çekilmiştir. Kaplumbağalar da Uçar adlı film savaş dönemini ve savaştan etkilenen çocukların gerçek yaşantılarına değinerek bize savaşın gerçek yüzünü sert ve çarpıcı bir şekilde aktarmaktadır. Irak-Türkiye sınırında geçimini mayın toplayarak sağlamaya çalışan bir grup çocuğun hayatını ve savaşın onlar üzerindeki etkisini anlatan film Amerika-Irak savaşı dönemini işlemektedir. En ilginç bulduğum noktalardan bir tanesi ise, filmde oynayan çocuk oyuncuların hepsi gerçekten Irak-Türkiye sınırında yaşayan mülteci çocuklardır. Hiçbirinin oyunculuk deneyimi olmamasına rağmen rollerini başarıyla sergilemişlerdir çünkü onlar savaşı gerçekten yaşayan çocuklardır. Bu nedenle rol yapmamışlardır, sadece yaşadıklarına Atınç 2 kameralar şahit olmuştur. Bir diğer enteresan nokta ise; filmin adının bir Kürt hikâyesinden geliyor olması. Hikâyeye göre küçük bir kaplumbağa hep güvercinler gibi uçup derenin karşısına geçmeyi hayal etmekteydi ve bunu güvercinler sayesinde başardı çünkü onlar minik kaplumbağayı hep birlikte kaldırıp uçarak karşıya geçirmişti. Filmin biraz daha savaşın çocuklar üzerindeki etkisini nasıl aktardığını inceleyecek olursak savaş çocukluğu öldüren en korkunç gerçektir. Hiç kendinizi bir savaş çocuğu olarak hayal ettiniz mi? Eğer kim olduklarını bilmediğiniz birkaç adam silahlarla gözlerinizin önünde anne ve babanızı öldürseydi sonra da annenizin cesedine tecavüz etseydi ne yapardınız? Büyük ihtimalle bunların cevabını biz hiçbir zaman bilemeyeceğiz. Ancak bir çocuk bunları yaşadığı zaman o artık çocukluğunu yitiriyor ve hayatı ölüm çukurlarıyla dolu bir yoldan sürdürmeye devam ediyor. Filmden örnekleyecek olursak Agrin henüz 14 yaşındayken Amerika’nın Irak işgali sırasında anne ve babasını kaybediyor ve askerler tarafından tecavüze uğruyor. Çok küçük yaşta bunları yaşamış olmanın verdiği baskı ile önce bebeğini öldürüyor daha sonra ise intihar ediyor. Filmdeki Agrin’in hikâyesini günümüz koşullarında değerlendirdiğimde aklıma ilk İsrail’in Filistin çocuklarına uyguladığı işkenceler geliyor. Haberlerden dinlediğimiz kadarıyla bile orada yaşananların ne derece insanlık dışı olduğunu görebiliyoruz. Ancak Filistin’in yaşadığı bu eziyetin bizim bildiğimizden çok daha fazlası olduğunu düşünüyorum çünkü günümüzde çoğu haber kurumu gerçekleri yansıtmakta menfaatine göre hareket etmektedir. Sizce Türkiye’de Filistinli olup da Agrin gibi bir hayat hikâyesine sahip olan bir çocuğun yaşadıkları ne derece tüm gerçekliğiyle bizlere aktarılır? Gerçeklere ulaşmak bu şartlarda çok zor olsa da oturup biraz düşündükten, okuyup, dinledikten sonra mantığınızın sizi götürdüğü yerde gerçeklerle karşılaşacaksınız. Savaş olmayan bir dünya da bile insanlar akli dengelerini kontrol edemeyip birbirlerine işkence edebiliyorsa Filistin’de asıl yaşananları duymak dahi istemeyiz… Atınç 3 Savaş dediğimde hiç karşılaşmak istemedim şeyler canlanıyor gözümde, hayali bile ellerimin buz kesmesine, gözlerimin dolmasına sebep oluyor. Özellikle Kaplumbağalar da Uçar filmini seyrederken bazı sahnelerinde ellerimi yüzüme kapatıp sadece ağlamıştım. Irak ve Türkiye sınırında yaşamakta olan mülteciler hâlâ var ve belki de hâlâ mayın toplayarak geçimlerini sağlıyorlar. Zaman geçiyor her şey değişiyor ama acı hep aynı yerden vuruyor insanı. Gerçekler bazen bir filmle çıkabiliyor karşımıza bu nedenle savaşa siyasi değil insanca ve duygusal yaklaşmak gerek. Her çocuk eşit olmayı hak ediyor. Bozkaya 1 İrem Cansu Bozkaya 21401156 Vedat Yazıcı Turk 102- 53 23.03.2015 Umutsuzluk Oyunları Rue, ‘Panem’ denen ülkede 12 mıntıkanın 11.sinde yaşıyordu. Her mıntıka belli malzemeler üretmek ve bunları ‘Başkent’e göndermekle görevliydi. 11. Mıntıka da çiftçilikle uğraşıyordu ve Rue da meyve bahçeleriyle ilgilenen yüzlerce insandan biriydi. Bu cümleler normal bir hayatı anlatıyormuş gibi olsa da hiçbir mıntıkada hayat normal değildi. Başkent’in baskısı altında olan mıntıkalar eğer onlara emredileni yapmazlarsa sonları mutlak yıkım oluyordu. Başkent’in baskısının en çok hissedildiği zamanlar da Açlık Oyunları sezonunun yaklaştığı günlerdi. Açlık oyunlarında her bir mıntıkadan 2 çocuk seçilir ve diğerlerini öldürerek hayatta kalmayı başaran sonsuz şöhret ve zenginliğe ulaşırdı. Her mıntıka 2 çocuk yollamak zorundaydı yoksa bahsettiğim gibi, sonları yıkım olurdu. Rue da o sene 11. mıntıkadan seçilen iki haraçtan biriydi. 24 kişi arasında en küçüğüydü, daha 12 yaşındaydı. İsminin kurada çıkmasının önce bir kâbus olduğunu düşünmüştü çünkü en büyük korkusu buydu. Açlık Oyunları’nın ne olduğunu öğrendiği andan itibaren her gece rüyasında oyuna katılmak zorunda kaldığını görürdü. Her gece rüyasında tam öldürülecekken zıplayarak uyanırdı. Katili her gece farklı bir yüz olurdu bazen de sadece bir siluet. Başkent’in zorlamalarından biri de mıntıkalarda yaşayan her insana oyunlarda yaşananları izletmekti. Rue böyle zamanlarda gözlerini kapatır ve güzel şeyler düşünmeye çalışırdı ama televizyondan gelen bir çığlık duyduğunda güzel düşünceler rüyasında gördüğü katile dönüşür boğazına yapışırdı. Yaşı ilerledikçe kâbuslarını kabullendi; kendi evinde olduğunu, oyunun içinde olmadığını kendine anlatmayı başardı. Her şey düzeldi diye düşünüyordu ki, kurada kendi ismi okundu. Bir anda her şey gerçekdışı gelmeye başladı, sanki kâbuslarından birindeydi. Birileri kolundan tutuyor, onu sürüklüyordu. Etrafındaki insanlar acıyan gözlerini ona dikmişlerdi. Bazıları rahatlamayla kendi çocuklarına sarılıyorlardı sonuçta çocuklarının bir sene daha yanlarında kalacakları kesindi. Birkaç çığlık duydu, annesinin ağladığını düşündü. Acaba o öldüğünde de ağlayacak mıydı? Ağlar dedi kendi kendine. Yaşayacağına ve kazanacağına dair hiçbir umudu yoktu. Sonuçta 12 yaşında, kendi mıntıkasından seçilen erkek haracın bile yarı boyundaki bir kızdı. Kazanmak için ne kadar şansı olabilirdi? Onu kalabalığın arasından belediye başkanının evine kadar sürüklediler, burada onu götürecek treni bekleyecekti. Bu sırada diğer haraç kendini tanıttı. Gülümsedi bile, Rue acaba benim canımı almak zorunda kalırsa da böyle gülümseyecek mi diye düşündü. Rüyalarının ona öğrettiği tek bir şey vardı, insanlar öldürürdü. Her mıntıkanın gösterisini izlerken de bunu unutmadı. Kendisi dışındaki 23 kişi onu kolay lokma olarak görüyordu, ilk buldukları anda öldürürlerdi. Oyunların olacağı arenaya girene kadar hep aynı şeyleri tekrarladı, ‘’İnsanlar kötüdür, onlardan kaç.’’ Arenaya girdiği an tüm hızıyla koşmaya başladı, herkes araç gereç toplamaya çalışırken o hayatı için kaçıyordu. Gerçi önlerine atlayıp beni öldürün dese ne fark edecekti, bu arenadan canlı çıkma umudu yoktu. Diğerlerinden yeterince uzaklaştığına emin olduğunda durdu, soluklandı. Kendi evinden Bozkaya 2 tanıdığı bir meyve ağacı gördü. Biraz meyve. Daha sonra bir ağaca tırmandı ve meyvelerini yiyerek ölümü beklemeye başladı. Günler geçti, meyveler biraz karnını ağrıttı. Susuzluk çekti, üşüdü, korktu ama o ağacın etrafından hiç ayrılmadı. Ağaçta ona evini hatırlatan bir şeyler vardı. Ağacın kokusu, evinin kokusu gibiydi veya o kadar çok zaman geçmişti ki artık evinin kokusunu ağacın kokusuyla karıştırmaya başlamıştı. Artık unutulduğundan eminken bir ses duydu. Ağacın dalları arasına saklandı. O kadar minik bir vücudun dışardan sık dallar arasında görülmesi imkânsızdı. Birinin ağacının altına oturduğunu gördü. Mıntıka 12’deki kızdı bu, kardeşi yerine oyunlara katılan. Kız çok yorulmuş olacak ki oturur oturmaz uykuya daldı. Rue uyurken onu izledi ve garip bir şekilde huzur buldu. Acaba bir ablam olsa benim yerime arenaya gelir miydi diye düşündü. Gelirdi herhalde dedi en azından hayalindeki abla gelirdi. Hayallerinde kimse onu sınırlayamazdı, Rue istediği ablaya sahip olabilirdi. Düşüncelere dalmışken uzaktan gelen sesler duydu. Birileri kendisine ve ağacının altında uyuyan misafirine yaklaşıyordu. Hızlıca ağaçtan atladı ve kızı uyandırdı. ‘’Vakit yok, tırman.’’ dedi ve ağaca tırmanmaya başladı. Kız da onu dinlemiş eşyalarını alıp yukarı çıkmıştı. Az önce mışıl mışıl uyuyan kızın yeri şimdi hiç dokunulmamış gibiydi. Rue’nun duyduğu sesin sahipleri koşarak ağacın altından geçtiler ve ne Rue’yu ne de kurtardığı kızı gördüler. Kız Rue’ya dönüp gülümsedi, teşekkür etti ve ‘’Ben Katniss.’’ dedi. Böylece Rue belki ilk ama kesinlikle son arkadaşını edinmiş oldu. HAYATIMIZDAKİ DENGE Ölüm evrendeki her canlının yüzleşeceği, kaçınılmaz bir gerçektir. Bu durumu insanoğlu üzerinden ele almak gerekirse, ölüm hiçbirimizin istemediği ve kaçındığı bir sondur. Bu yüzden insanlar eski çağlardan beri ölüme son vermek veya ölümü geciktirmek için türlü çalışmalar yapmışlardır. Simyacılıkla başlayan felsefe taşı gibi çalışmalar günümüzde bilim ve teknoloji ile devam etmektedir. Bilim insanları, klonlama ve organ nakliyle insan yaşamını uzatmak, ölümcül hastalıklara tedaviler bulmak ve yaşlanmayı sağlayan genleri tersine çevirmek gibi yöntemler bulmaya çalışmaktadırlar. Aslında dünyadaki çoğu insan ahiret ya da ölümden sonraki yaşama inanmasına rağmen içlerinden korkularını atamıyorlar. Ben günümüzde dini kitaplara olan inancın azaldığından dolayı ölüm korkusunun arttığını düşünüyorum. Bu yüzden geçtiğimiz son yıllarda insanların Doğu dinlerine karşı ilgisi artmıştır. Müslümanlık, Hristiyanlık gibi dinlerin yanında Doğu dinlerinin ahiret inancı döngüdür. Yani, insanlar ölüp geri kalan hayatlarını cennet ve cehennemde geçirmek yerine yeniden dünyaya gelmektedirler. İnsanlığın bildiği, gördüğü yaşam dünyamızda olduğu için bunun insanları daha az korkutan bir gerçek olduğunu düşünüyorum. Bunun dışında dini inancı olmayan insanların bile alternatif ölümden sonra inanışları vardır. Örneğin bilime inanan çoğu insan bile herkesin bir enerjiden oluştuğunu ve bu sayede öldükten sonra bile enerjilerinin evrende sonsuza dek var olacağını düşünmektedir. Yani herkes kendi içini rahatlatmak ve yok olmayacağını düşünmek için kendini bir şeylere inandırmaya çalışır. Eskiden ölüm üzerine düşünüp, onu sorgulamaz, hayatın bir gerçeği olarak kabul ederdim. Bunun nedenleri ise yaşımın küçük olması ve ölüme çok uzak olduğumu düşünmemdi. Fakat 2 yıl önce bana çok yakın olan dedemi kaybettiğimde çok sarsıldım. Doğduğumdan beri yanımda olan bir insanın artık olmaması beni derinden etkiledi. O zaman ölümün gerçekliğinin farkına vardım. Bunun üzerine düşündükçe tanrıya kızmaya başladım, çünkü o insanları böylesine acı bir gerçekle yüzleştirmişti. Kimsenin ölmediği bir dünyanın çok daha güzel olacağını düşünüyordum. Bu kitabın adını listede gördüğümde, kitap beni hemen kendine çekti ve onu okumam gerektiğini düşündüm. Başlarda tıpkı benim istediğim gibi gerçekleşti olay örgüleri, ölüm bir anda ortadan kalktı, ölümcül yarası olanlar iyileşti ve herkes anlık bir sevince kapıldı. Fakat zaman ilerledikçe bunun sonuçları ortaya çıkmaya başladı. Bence buradaki en büyük sorun ahlaki değerlerin çöküşüdür. İnsanlar yaşamları boyunca gerek dini inançları için, gerekse de büyük bir insan olarak hatırlanmak için, doğru ve iyi bir insan olarak yaşamaya çalışırlar. Ama ölmeyecek olmanın bilincine varmak insanların yaşam amaçlarının kökten değişmesi anlamına gelmektedir. Başta herkese güzel olarak görünse de toplumsal anlamda zorluklar ortaya çıkmıştır. Huzur evlerinin yetersiz olması, mezar çalışanların işsiz kalması ve devletin mafyalarla işbirliği içine girmesi kadar birçok sorun boy göstermiştir. Bu kitabı okuduktan sonra ölümün, dengenin sağlanması için bir mecburiyet olduğunu anladım. Dünyadaki çoğu şey bir denge üzerine kurulmuştur. Nasıl iyi ve kötü bir arada varlığını sürdürüyorsa, yaşam ve ölüm de birlikte olmalıdır. Eğer ölüm ortadan kalkarsa, yazar Jose Saramago’nun, Ölüm Bir Varmış Bir Yokmuş adlı kitabında da gördüğümüz gibi bütün tabular yıkılır ve çöküş başlar. Ölüm, her insanın içindeki en büyük korku olmasına rağmen her insan bir gün öleceği gerçeğinin farkında olmalıdır. Özellikle yakınımızdan birini kaybettiğimizde bu durumu kabullenmek ne kadar zor olsa da doğanın kanunu budur. Aynı zamanda hayatın değerini anlamak, mutlu ve ahlaklı yaşamak için de gerekli bir durumdur. Hayatı bir terazi olarak düşünürsek; bence bu terazinin dengesini bozmak yerine onu dengelemeye çalışmak için çaba sarf etmeliyiz. BOZBEK 1 ÇİSEM BOZBEK BEN BU YAZIYI YAZDIM VE YAZMADIM Hadi birlikte bir insanın hayatını senaryo haline getirelim; bütün ayrıntılarıyla her hareketinin yazdığı bir senaryo. Bir insanın hayatını yirmi yaşında durdurup, tam da o andan otuz yaşına kadarki sürecinin senaryosunu hadi biz yazalım. Kaç farklı senaryo çıkarabiliriz dersiniz? Etrafındaki diğer insanlara ait onca senaryoyla etkileşim halinde olan milyonlarca farklı senaryo ama tek bir hayat. Bütün bu olasılıkların içinden gerçeğe dönüşense sadece biri. Peki ya diğerleri? Diğerlerinin gerçeğe dönüşmediğini nereden biliyoruz? Gerçeğe dönüştüklerini bilmiyoruz belki ama bu dönüşmedikleri anlamına mı gelir dersiniz? Hepimizin hayatı bir algoritma. Evet, algoritma. Matematiksel ve teknik bir terim. Seçimler yapıyoruz ve tercih ettiğimiz seçenek karşımıza başka seçenekler çıkarıyor. O seçeneklerin içinden tercih ettiğimiz seçenek de bambaşka seçenekleri getiriyor önümüze. Derken, bu upuzun algoritma hepimiz için aynı sona ulaşıyor: Ölüm. Peki ya bu algoritmadaki yol ayrımlarının her birine geri dönüp tercih etmediğiniz seçeneği denemek ve neler olacağını görmek ister miydiniz? Hadi şimdi de sıradaki soruyla kafanızı iyice karıştırayım: Ya bütün bu olasılıkların aslında hepsini yaşıyorsak? Nemo, özel bir bakım odasında tam 117 yaşında bir ihtiyar olarak uyanıyor. Yeryüzündeki son ölümlü canlı olarak… Geçmişine gidiyoruz Nemo’nun, bütün anılarını hatırlayışına tanık oluyoruz; kafamızı allak bullak eden, alışılagelmiş bütün düşünceleri yerleBOZBEK 2 bir eden anılarına. Henüz dünyaya gelmeden önce, unutuluş melekleri işaret parmaklarını sırayla bütün çocukların dudaklarına götürüyor ve dudaklarının üstünde bir çukur bırakarak dünyaya gitmeden önce gördükleri her şeyi unutturuyorlar onlara ama Nemo’yu yanlışlıkla atlıyorlar. Nemo bütün olasılıklarını yaşıyor hayatının, yapmadığı seçimleri eğer yapmış olsaydı sahip olacağı hayatların hepsini yaşıyor. Peki bizim Nemo’dan farkımız ne? Bizim o hayatların içinden sadece birini yaşamamız mı? Hayır. Unutuluş meleklerinin bizi atlamamış ve görevlerini bizim üstümüzde başarıyla tamamlamış olmaları. Bizim Nemo’dan tek farkımız, paralel evrende yaşadığımız diğer bütün hayatları unutmamız. Seçim yapmak ve bu seçimin sonuçlarına geri dönüşü olmayan bir şekilde katlanmak zorunda değiliz. “Her seçim, bir vazgeçiştir” diyoruz ya durmadan. Hiçbir şeyden vazgeçmiyoruz aslında; sadece olasılıkların her birini baştan yaşarken bir önceki yaşamımızı unutuyoruz unutuluş meleklerinin mührüyle. Güneşli bir günde evde yatmak yerine dışarı çıkıp bir kafede otursaydın belki de hayatını değiştirecek bir adamla karşılaşacaktın. İnternette iş ilanlarına bakarken gördüğün ama beni zaten almazlar diyerek başvurmadığın bir işe eğer başvursaydın kabul edilecektin ve şu an sevmediğin bir şehirde, sevmediğin bir işi yapmak yerine çok sevdiğin bir şehirde, seni mutlu eden bir işi yaparak çok daha başarılı olacaktın. Hoşlandığın kızla sınıfta yalnız kaldığında, onun sevgilisi olduğunu düşündüğün çocuğun başka sınıftan çıkıp onun yanına gelmesini beklemek yerine kızın yanına oturup ona karşı hissettiklerini kıza söyleseydin belki de şu an o kız, aslında sevmediği, sadece ilgisi hoşuna gittiği için birlikte olduğu çocukla birlikte olmak yerine seninle birlikte olacaktı. Nemo’nun ucuz diye kalitesiz olduğunu düşünüp almadığı bir kotun satış mağazasının işler kötüye gittiği için kapatılması sonucu işsiz kalan bir adamın, evinde umutsuz bir şekilde yumurta haşlarken sebep olduğu BOZBEK 3 klimatik bir etki yüzünden iki ay sonra yağmaya başlayan ani bir yağmurun bir damlası Nemo’nun elinde bulunan, sevdiği kadının kendi telefon numarasını üstüne yazıp verdiği kağıda damlayıp numaranın silinmesine sebep olmayacaktı eğer Nemo o mağazadan alışveriş yapmaya devam etseydi. Olan ne biliyor musun? Sen o güneşli günü evde yatarak harcadın ve o güneşli günde dışarı çıkıp bir kafede otururken hayatını değiştirecek bir adamla tanıştın. İnternette iş ilanlarına bakarken bir iş gördün ama beni almazlar zaten diye düşündüğün için o işe başvurmayıp sevmediğin işinde çalışmaya devam ettin ve o işe başvurdun, kabul edildin, hayallerinin mesleğinin yaparak çok mutlu bir hayat geçirdin. Hoşlandığın kızla sınıfta sadece ikiniz kalmışken, sen gidip onunla konuşmaya cesaret edemezken, sevgilisi olduğunu düşündüğün çocuk kızı almaya geldi; bir süre sonra kızla çocuk gerçekten sevgili oldular ve gidip o kıza ona karşı hislerini söyleyip onun da aynı hislere sahip olduğunu öğrendikten sonra kızla sevgili oldunuz. Nemo, ucuz diye alışveriş yapmadığı mağazanın kapanması yüzünden, sevdiği kadını kaybetti ve ucuz da olsa kotlarının kaliteli olduğunu düşündüğü için o mağazadan alışveriş yapmaya devam etti; sevdiği kadının ona verdiği numaradan ona ulaşabildi. Yönetmenliğini Jaco Van Dormael’in üstlendiği “Bay Hiç Kimse” beni sicim teorisiyle tanıştırarak, sonsuz bir hayatın içinde gidip gelen küçük birer kum tanesi olduğumuzu gösterdi bana. Ben bu filmi izledim; bambaşka bakıyorum artık hayata, her yaptığım seçimden önce hafif gülümsüyorum önce ve ben bu filmi izlemedim, tek bir algoritmayı tamamlamak için geçiyorum bu dünyanın içinden son komuta doğru. Sonsuzluğa doğru ve sona doğru…KAYNAKÇA: MR NOBODY. (2009). [film] Belçika: Jaco Van Dormael. SOĞUK YENEN BİR YEMEK “İntikam, güçsüz olduğunuzda ve güçsüz olduğunuz için kalkışmak istediğiniz bir eylemdir; acizlik hissi geçer geçmez intikam arzusu da onunla birlikte buharlaşır.” (Orwell 45) Dali’den Karakurbağasına Bazı Düşünceler adlı kitapta özellikle değinmek istediğim bir tane deneme var. Bu denemede Orwell intikamla ilgili düşüncelerini, çelimsiz bir Yahudinin savaş sonrasında tüm kinini ve öfkesini yaralı SS subaylarına büyük bir şehvetle işkence ederek çıkarması üzerine yaptığı gözlemler aracılığıyla anlatıyor. Bu gözlemlerin arasında Yahudi adamın neler düşünebileceği yönündeki psikolojik tahliller de yer almakta tabi. Acaba o adam güç tamamen kendisinde olduğunda hala dayanılmaz bir arzuyla işkence eder miydi subaylara, yoksa bir noktadan sonra nefret yerini can sıkıntısına mı bırakırdı? Birine yaptığı bir davranıştan dolayı kızgın olabiliriz, bu davranışı kendimize yediremeyebiliriz. Bunun üzerine o anki duygularımızla, sanki uzun süreli bir tatminkarlık duyacakmışız gibi, o kişiye karşılık vermemize verilen isim intikam oluyor. Peki bu tatminkarlık ne kadar bir süre için bize yetebilir ki? Çok da uzun bir süreden bahsedemeyiz bence. Bir kez mutlu olduğumuzda yine de üzüntülere açık olduğumuz veya başımızdan kötü bir olay geçtiğinde yine de bizde yarattığı etkiyi atlatabileceğimiz gibi intikam alacak olduğumuzda da bunu bir ömür boyunca övüne övüne anlatmamız beklenemez. Ama gelin görün ki intikam, meşhur İngiliz bir yazarın bir denemesinde veya bir üniversite öğrencisinin Türkçe ödevi için yazdığı yazıda söz edilebilecek kadar insanoğlunu ilgilendiren bir konu. Ben olsaydım bunun açıklamasını, bilincimiz bu kadar gelişmişken ve medeniyet dediğimiz kavram yaşam biçimimizde yerini almışken bile zaman zaman temel içgüdülerimizle hareket etmemiz şeklinde yapardım. Evet, insan adı verilen canlı türünün şu an için en gelişmiş haliyiz, ama hala eski vahşi doğamızdan parçalar taşıyoruz. Yabancıların “fight or flight” şeklinde tabir ettiği, duruma göre savaşma veya kaçma dürtüsü günümüzde hala devam ediyor, yalnızca biraz şekil değiştirmiş bir biçimde o kadar. Kaçma olayının yerini “tekrar saldıracak güce sahip olana kadar kaçma” alıyor, yani saldırma içgüdüsü bir şekilde varlığını sürdürüyor. Saldırmadan kastım yanlış anlaşılmasın: bundan daha ilkel bir dünya için düşünecek olursak atı çalınan bir şövalyenin, hırsızı yakalayıp infaz etmesi ve günümüz dünyasındaki bir insanın gürültü yapan bir komşusunun evine gidip ses sistemini kırıp parçalaması apayrı şeyler tabi ki. Benim burada saldırıyla söylemek istediğim, herhangi bir etkiye karşı verilecek olan tepkidir. Tabi söz konusu insan olduğunda etkinin sonucunda tepki meydana gelene kadar bir zaman dilimi oluyor arada. İntikam için duyulan inanılmaz arzu da bu zaman dilimi boyunca insanı tepki vermesi için adeta zorlayan bir motivasyon kaynağı görevini alıyor. Diyorum ya, insanı adeta zorluyor, oysa sadece affederek eski vahşi doğamızdan biraz da olsun sıyrılabiliriz. Madem affetmenin intikamdan daha insancıl bir yol olduğunun farkına vardık, neden bir anda affedici bir insan olup daha iyi hissetme yolunda ilerlemiyoruz? Bunun önemli bir sebebinin sorumluluk olduğunu düşünüyorum. Eğer bana bir yanlış yapıldıysa haklı olarak içimde bir öfkeyle yanıp tutuşuyor olabilirim. Bu öfkenin beni yiyip bitirmesine, akıl sağlığımı bozmasına izin vermektense gidip birisini yapılan yanlıştan sorumlu tutabilirim. Fakat bu davranış yalnızca günah keçisi aradığımı ve sinirimi ondan çıkarmak istediğimi göstermez, aynı zamanda sakinleşme yoluna gitmeyerek kolay yolu seçtiğime de inandırmış olurum kendimi. Ama bu kini de nereye kadar içimde tutabilirim ki? Ya intikam almak için hiçbir zaman doğru zaman olmayacaksa? İçimde tuttuğum bunca öfkeyi bedenimle beraber mezara mı taşıyacağım? Yapmam gereken tek doğru şeyin, hiçbir zaman için anlık hırsa kendimi kaptırmamak ve affedebilecek olgunluğu gösterebilmek olduğunu düşünüyorum. Çünkü bu anlık hırsın getireceği tatminkarlığın asla ebedi olmayacağını biliyorum ve her zaman insancıl davranmayı seçebilirim. İlkelliğimi geride bırakabildim, gerçek anlamda insanlığımı göstermeye hazırım. Yunus Emre Düzağaç Kaynakça Orwell, George. Dali’den Karakurbağasına Bazı Düşünceler. İstanbul: Sel Yayıncılık, 2015. SANAT KOKAN ATMOSFER 27 Haziran 2017 tarihinde İstanbul Modern’de gittiğim “Sanatçı ve Zamanı” sergisinde dillere destan sanat eserleri bulunmaktaydı. Serginin en başından itibaren beni benden alan birçok eser vardı. Yapılan eserleri inceledikçe sanat algımın yavaş yavaş arttığını hissedebiliyordum. Çevreme şöyle bir göz attığımda sergiye katılan insanların yoğun ilgisi ve profili çok hoşuma gitti. Günümüzde ülkemizin sanata bakış açısını göz önünde bulundurarak insanların artık sanata eskisi kadar değer vermediği düşünülen bir ortamda hala birçok insanın bu güzel sergiye zaman ayırarak böylesi güzel eserleri görmeye gelmiş olmaları benim açımdan oldukça etkileyiciydi. Bu durum yüzümde ufak bir tebessüme sebep olmuştu. Bu, benim neredeyse ilk sergi deneyimimdi ve bu kadar zevk alacağım hiç aklıma gelmezdi. Sergi iki bölümden oluşuyordu; ilki açık alanda sergilenen birbirinden eşsiz tablolar, ikincisi ise değişik konseptlerden oluşan odalar. İlk önce yavaş yavaş tabloları incelemeye başladım. Tablolar hakkındaki bilgileri okuyup, yapılış amacını, bunu yapan kişi eseri üstünde ne kadar zaman harcadığını ve bu eserin kaça mal olduğu gibi soruları kendi kendime sordum. Bunlar gerçekten inanılmaz eserlerdi ve çok yaratıcıydılar. Tabloları incelemeyi bitirdiğimde kendimi beyaz kuş tüyü dokusunda, perdeye benzeyen kumaşlardan oluşmuş bir yerin yanında buldum. Biraz daha yakınlaşıp dokunmayı denediğimde elimin içeri girebildiğini fark ettim. Biraz ürkek adımlarla ilerlemeye başladım. Beyaz tüyler bana sanki Cennet’e giriyormuşum hissini verdi! Sonu yokmuşçasına ilerlerken bir ses geldiğini fark ettim, o sese doğru yürümeye devam ettim ve kapkaranlık bir yere ulaştım. Sanki uzaydaydım! İlk başta içerisi fazlasıyla karanlık olduğundan hiçbir şey görememiştim fakat kafamı sola çevirdiğimde sanki boşlukta bir kadının opera söylemesi eşliğinde yavaşça dönen bir Dünya gördüm. Başta kadının söylediği şarkının beni biraz ürkütmesine rağmen Dünyaya odaklandım. Dönmekte olan Dünya’yı incelediğimde aslında ne kadar yalnız olduğumuzu ve uzayın ne kadar gizemli olduğunu fark ettim. Bu durum benim tüylerimi ürpertti. Bu büyüleyici ortamdan çıktıktan sonra tekrar başka bir odaya girdim, odanın girişinde Sertab Erener’in gerçeğe çok yakın bir heykeli duruyordu, arkasında ise duvara projeksiyonla yansıtılmış orkestra videosu oynuyordu. Odanın içinde ilerleyince bir başka bölme daha olduğunu fark ettim ve oraya doğru yöneldim. Burada ise Sertab Erener’in kendisi videonun içinde orkestra eşliğinde şarkı söylüyordu. Bu iki farklı konsept beni çok etkiledi. Diğer odalarda da görülmeye şeylerin olabileceği düşüncesiyle bir başka odaya karar verdim. İlerlerken gözüm koridordaki bir videoya takıldı. Bu, uzun saçlı bir kadının saçlarını taradığı bir videoydu. Usulca saçlarını tarayan bu kadın videonun ilerleyen dakikalarında yavaşça saclarını ayırarak kafasını sanki bir türban takmış hale sokuyordu. Aslında bu güzel bir mesajdı. Altında bulunan yazıdaki açıklama kısmında doğuştan sahip olduğumuz birtakım şeylerin sonradan değiştirmemizin zorluğunu vurgulamak istediklerin anladım. Burada vurgulanmak istenen olay çok hoşuma gitmişti, bu tarz sergilerde görsel olarak böyle mesajların verilebilmesi farklı kitlelere verdiği mesajlar açısından bana çok önemli geldi. Buradan ayrılıp alt katta neler olduğunu m merak ettim. Tavana kafamı yönelttiğimde gördüklerim çok ilginçti, asılı yüzlerce kitap vardı. İlerledikçe sergi duvara asılı etkileyici fotoğraflarla devam etmeye başladı. Değişik insan figürlerini ve yüz ifadelerini bulunduran bu fotoğraflardan gözlerimi alamadım. Fotoğrafçılığa olan ilgimden dolayı serginin bu kısmında daha fazla zaman geçirdiğimi fark ettim. Yüzlerce fotoğrafı teker teker incelemek bana çok büyük bir zevk vermişti. Bunları yapan sanatçıların ortaya koydukları yaratıcı fikirler adeta ufkumu açmıştı. Serginin sonuna yaklaştıkça hiç bitmesin istemiştim. Düşündüm ki bu benim ilk sergi deneyimim ve beni bu kadar çok etkilendiyse başka sergileri takip edip ileriki zamanlarda bunlara vakit ayırmalıydım. Sergiden Birkaç Görüntü GÜLÇİN ECE COŞKUN HATIRALARDA YAŞAMAK Kendi halinde takılan, kendini keşfetmeye çalışan unutulmaktan son derece korkan bir kızım ben. Süregelen gündelik hayatta sürekli düşünen, düşündükçe kaybolan bir kız. Hatta öyle ki bazen tüm bunlar kısır bir döngü haline geldiğinde bile dünya tarafından yutuluyormuş hissine kapılırım, sanki her şey kendi ekseninde dönüp duruyor da ben sadece fark edilmeyi unutulmamayı beklerken günden güne yaşlanıyormuşum gibi. Hepimiz yaşamızdır belli bir süre fark edilmek, adımızı duyurmak, “Ben artık buradayım!” demek istemeyi. Hatta öyle dönemler vardır ki bazen avazımız çıktığı kadar bağırıp “Hey ben buradayım görün beni, beni fark edin!” demeyi. Hele bir de çok popüler ve bilinirken birdenbire sıradanlığa düşmüş, ne yapacağını şaşırıp kendisini kanıtlayacağım diye hayattan bihaber kalmış hayatın büyük kara deliği içinde kaybolmaya yüz tutmuş insanları bilirsiniz, şimdi size söylediğimde bile aklınıza net olarak gelen birkaç isim olduğuna eminim. Tıpkı Bir Çöküşün Öyküsü’ndeki Madame Prier gibi. Ben de belli sıklıklarla bu durumu yaşayan milyonlarca insandan biriyim aslında. Her değiştirdiğim okulda her girdiğim yeni ortamda tam da kendimi buldum, tam da tanınıyorum artık derken birdenbire ani bir ortam değişikliği ile bir hiçliğe girmeyi, unutulmaya yüz tutmayı çok iyi bilirim. Hatta öyle ki, hayatta en korktuğum şeylerden de biridir unutulmak. Şüphesiz bundandır ki sürekli insanlarla iletişim kurmaya, uzun süredir görüşemediğim insanlara ara sıra da olsa mesaj atmaya çalışmam. Kendi kendime “Beni unutmayın, bakın ben hala buradayım!” diye sesimi duyurmaya çalışırım aslında belki de bu şekilde. Ben de dâhil olmak üzere insanlar o kadar hassas varlıklar ki özellikle kendimize ait şu duygusal tutumlarımız yok mu? Bazen öyle ileri boyuta taşınıyor ki unutulursam ne olur diye düşündüğüm çok olur mesela. Bu kadar anımız var, geçmişimiz var, paylaştığımız hikâyelerimiz var ama ben yine de unutulabilirim. Her ne kadar dışarıdan enerjik, neşeli, içi dışı bir olarak görülen biri bile olsam aklımın bir kenarında hep bilinmek, tanınmak istiyorum ve insanların hayatlarına bir şekilde dokunup unutulmayı onların lügatından çıkarma çabasındayım hep. Ne mutlu bana ki bunu kabul edebiliyorum. Bundandır belki Madame Pier’i kendime bu kadar yakın görmem. En basitinden doğum günleri bile o kadar özeldir ki benim için... Neden mi? Cevabı oldukça basit ve ortada: “hatırlanmak”. Bir insan en çok ya doğduğu gün hatırlanır ya da bu süslü şatafatlı hayattan göçüp gittiği gün. Biz hatırlanmayı yani unutulmamayı bu kadar önemseyen insanlar olarak sanırım sonucu her ne olursa olsun unutulmamak için çok ileriye gidebiliyoruz. Konuyu başka bir yerden ele almak
da beyninle dans etmek öğrenilmiş bir refleks sayılabilir bence. Fakat bunun yanında sözleri dinlemek veya bedeninle dans etmek daha duygusal bir şeydir. Ren de bunu yaptı film boyunca, şarkıların sözlerine güvendi, bedeninin onu yönetmesine izin verdi ve müziğin yasaklandığı gençlerin hayallerinin bile kısıtlandığı bir kasabayı özgürlüğüne kavuşturdu. Doğru şekilde bir araya getirilen notaların bu kadar güçlü bir etkisinin olması oldukça enteresan ve bir o kadar da muhteşem bir durum. Bence şarkıdan ziyade sözleri hissedebildiğimiz, düşüncelerimizi bırakıp yalnızca bedenimizi ritme bırakabildiğimiz gün her şeyi başarmak için en büyük adımı atmış oluruz. Bu yüzden inanırım ki her yazının, şiirin, romanın, filmin hatta kişilerin ve düşüncelerin bir şarkısı vardır. Bazen ritmiyle bazen hissiyle sahiplenir şarkılar bunlardan birini. Ben ne zaman bir iş yapacak olsam fonda hep bir müzik olur. Böylece hem zaman mefhumunu bir süre için bile olsa unutabiliyor hem de yaptığım iş ne kadar zor olursa olsun kendimde onu yapacak gücü daima buluyorum. Bazen başarısız olsam da en azından elimden gelen her şeyi yaptığımdan emin oluyorum. Müziğin aynı zamanda da bir kaçış ve bir rahatlama yolu olduğunu düşünüyorum. Bazen çevremizdeki insanlardan, bazen zorluklardan ve bazen ise üzerimizde yoğun bir baskı yaratan sorunlardan… Çünkü kulaklığımızı takıp en sevdiğimiz şarkı listesini başlattığımızda etrafımızdaki hiçbir şeyin bir önemi kalmaz. Yalnızca kendimiz ve müziğin ritmi kalmıştır dünya üzerinde. Böyle zamanlarda şöyle düşünürüm; haykırarak şarkı söylemek istiyorsan söyle, birilerinin duyacak olmasına aldırma, dans etmek istiyorsan çılgınca dans et, çevrendeki insanların göreceklerini düşünme. Böylece uzun zamandır aradığın rahatlığa ve özgürlüğe kavuşmaman için hiçbir sebep kalmaz. Dünyanın en rahat, en özgür ve en şanslı insanı olursun. Çünkü beynin özgür kalmıştır, bedenin, düşüncelerin, kalbin, kan akışın, her şeyin müziğin ritmine kaptırır kendini. Ardından fark edersin ki kulaklıklarını takmana sebep olan o rahatsızlık duygusu uçup gitmiş. Yerini bolca rahatlama, özgürlük, neşe ve enerjiye bırakmış. Aynı zamanda tekrar hazırsın etrafındaki zorluklara göğüs germeye, çevrendeki insanlara yardım etmeye ve başarılamayanı başarmayı denemeye. Kendinize bir şarkı seçin bugün, bir kitabı çağrıştırsın, bir filmi hatırlatsın veya bir insanı anmanızı sağlasın. Çünkü yalnızca bir tek şarkı sayesinde, belki o şarkının bir tek dizesi veya belki de giriş kısmında çalan enstrüman solosu sayesinde bugün hayatınızı değiştirebilirsiniz. Daha özgür, daha sakin, daha neşeli olmamak için hiçbir engel kalmaz böylece önümüzde. Bununla birlikte bu yeni ruh halimiz ve enerjimiz sayesinde en zoru başarabiliriz. Hatta kim bilir, belki de bu zorlukları başararak yalnızca kendimizinkini değil, çevremizdeki insanların hayatına da dokunabilir ve bu sayede oldukça uzun bir süre hatırlanacak, nesilden nesile anlatılacak bir başarıya bile imza atabiliriz. Hedefe Giden Yoldaki Tümsekler: Korku ve İnançsızlık Sürekli bir baskı altındayız. “Başkaları ne düşünür?” diye kafa patlatmaktan ne yapacağımıza karar veremiyoruz. Bir şeyi yapmaya karar verdiğimizde de bu sefer başkalarının, “sen yapamazsın onu,” tarzı cümleleri ile karşı karşıya kalıyoruz. Hayatımız boyunca bu tür baskılarla karşı karşıyayız, bu baskıların bazılarının geçerli bir sebebi olabilir ancak ben kimsenin sizin iyiliğinizi düşünüp de bu tür şeyleri söylediğine inanmıyorum. Bu tür ifadeler büyük bir ihtimalle bir “önyargı” ya da kişinin geleceğine karşı hissedilen bir endişe yüzünden ifade ediliyor. Daima bir güvende olma arzusu içindeyiz. Bu güvende olma arzusu daha çok ekonomik açıdan aslında. Baksanıza, şu anda milyonlarca insan devlette “sürdürülebilir bir ekonomik güvence” ile çalışmak için sınavlara giriyor, koca koca adamlar test usulü ile sınav oluyorlar ve üniversiteye hazırlık yıllarındaymışlar gibi sınav sonuçlarını bekliyorlar. Güvende olma arzusu sadece “koca koca adamlar” için de geçerli değil, birçoğumuz bu düşüncelere sahibiz. Özellikle de ben, bu sebepten ötürü küçüklükten beri ne hayal ettiysem ya da ne düşlediysem bir türlü başaramadım ya da sahip olamadım. Bu başarısızlığın önemli bir sebebi olarak isteklerimin ya da hayallerimin bir kısmının “imkânsız” olarak nitelendirilmesi olabilir, yine de ben, imkânsızı deneyebilmeliydim; en azından bir şekilde bir yerden başlamam gerekirdi. Peki, neden başlayamamıştım? Belki de ben, kendimi küçüklükte ne kadar güvende hissetsem de ailem ya da başkaları benim adıma güvende hissetmemiş olabilir. Başkalarının çocuklarının yaşadığı gibi yaşamayı, onlar gibi okula gidip gerekli olan eğitimi görmem, onların yaptıkları etkinlikleri yapmam, yani başkaları gibi olmam onların akıllarında bulunan “güvenli” ortamdan ibaret olabilirdi. Ailemin ve aileme yakın kişilerin sahip olduğu bu “güvensizlik” hissi, küçük yaşlardan itibaren benim risk almamı engelleyen en büyük sebep olmuştu aslında. Bunların sebebi olan I ortak endişe az önce değindiğim ekonomik kaygılardan kaynaklı. Bu yüzdendir ki bizlere küçüklükten itibaren aşılanan bu güvende olma arzusu yüzünden şu anda “risk alma” korkusu içinde hapsolmuş durumdayız. “İleride sana kim bakacak?” gibi sorular yüzündendir ki sürekli başkalarına bağımlı yaşamış, şu anda istediklerimi gerçekleştiremiyorumdur. Ekonomik açıdan geçerli olan sebepler her ne kadar mantıklı gözükse de bunun, küçük yaşlardan itibaren risk almamak için tek başına geçerli olabilecek bir sebep olduğunu düşünmüyorum. Küçüklükten itibaren üzerimde olan bu baskılar nedeni ile hayalini kurduğum onlarca projelerden hiçbirini gerçekleştiremedim. Küçüklükten itibaren, “başımıza icat çıkarma,” gibi ümit kırıcı ifadelere maruz kaldığım için artık “kazık kadar” olunca yeni bir şeyler düşünemez hale geldim tabii ki de. Artık yeni bir şeyler düşünsem de onları ortaya koyacak, üretecek cesarete sahip değildim açıkçası. Az önce bahsettiğim ekonomik kaygı burada yeniden devreye giriyor. “Kazık kadar” olan, daha öncekilere benzemeyen birçok ekonomik sorumluluk alması gereken ben, ekonomik güvencemi kaybetme korkusu ile risk alamaz hale gelmiştim. Ancak korku, zamanla beni risk almaktan ya da yeni bir şeyler yapmaktan alıkoyan tek şey de olmadı aslında. Geleceğe, fikirlere ve yeniliğe karşı olan “inançsızlık” faktörü de işin içine girmişti. “İnanmak başarmanın yarısıdır,” derler. Bence doğru ve yerinde bir deyiş. Kendimize ve yapacağımız şeylere karşı başarma inancımız yoksa hedefimize ulaşma ihtimalimiz çok azdır. Çünkü vereceğimiz mücadele sadece hedefin kendisine karşı olmayacaktır, başkalarının bizim inancımızı kıracak ifadelerine veya davranışlarına karşı da ayrı bir mücadele vermiş olacağız. Bu yüzden yapacağımız şeye karşı olan inancımız çok önemli. Bu sebepten ötürüdür ki korku ile birlikte daha da etkili olan inançsızlık, bugüne kadar beni yeni şeyler yapmaktan alıkoyan en önemli şey olmuştur. Ekonomik kaygılar aşılabilir şeylerdir, inançsızlık ise birçoğumuzun üstesinden gelemeyeceği kadar zor bir şey maalesef. Özellikle de ilerleyen yaş ile birlikte insanın II yapacağı şeylere ya da geleceğe karşı olan inançsızlığı, ekonomik kaygılar ile birleşince etkisini arttırıyor ve belli bir noktadan sonra “risk” kelimesi bünyede bir korku etkisi yaratıyor. Üzerimdeki baskılar arttığı ve daha önce böyle bir ekonomik kaygı ile karşılaşmamış olduğum için bundan sonra birinin benden risk almamı beklemesi adil olmaz. Risk alsam bile artık belli bir noktadan sonra yapabileceklerim sınırlı oluyor. Özellikle de inancın kırıldığı andan itibaren yapabilecek bir şey kalmıyor. Ahmet Tarık Bıyıklıoğlu 21602574 III Eren Ölmez Belirsizlik Üzerine Hemen hemen herkes, hayatının belirli dönemlerinde depresif bir hâle bürünür, kendilerini ve yaşadıkları hayatı değersiz bulur, tabiri caizse dibe vurur. Bu hâletiruhiyeden kurtulmak o insan için o an neredeyse imkânsız görünür, sanki dünyanın bu kötü hâli hep baki kalacakmış gibidir. Bu gibi durumlarda insana acı veren şey dış faktörlerden çok insanın kendisidir. Kötü hissetmesinin asıl nedeni kendine biçtiği değer ve de asla gerçekleştiremeyeceğini düşündüğü yeni hayal kırıklıklarına dönüşen eskinin hayalleridir. Zaten insanı en çok içine çeken çukur yine kendisidir. İnternette amaçsızca dolaşırken Utku Varlık’ın isimsiz bir tablosuna denk geldim. Bu resim tam bir imgeler karmaşasıydı, resme hâkim olan tek öge belirsizlikti. Resim, uzun zamandır ziyaret etmediğim birtakım anıları su yüzüne çıkardı. Ben de bir zamanlar bahsettiğim gibi bir dönemden geçiyordum: Hiçbir hayalimi gerçekleştiremeyecektim, zira bunları gerçekleştirebilecek kabiliyete sahip olmaktan acizdim. Yaşamaktan zevk almaz olmuştum, kendimi bir geminin enkazı gibi sahile vurmuş hissediyordum. Artık hayattan tek beklentim kesinlik olmuştu. Uğruna çaba göstereceğim şeylerin neticesini önceden bilmek ve ona göre hayata dair beklentiler oluşturmak istiyordum çünkü sürekli hayal kırıklığına uğramaktan yorulmuştum. Günlük hayatta beni en çok rahatsız eden, bu belirsizlik hissiyatıydı. Bir gün Walter Lewin’in gündelik hayattan fiziğe dair örnekler verdiği Fizik Aşkına adlı kitabını okuyordum ve orada yazarın bir sözüne rastladım: “Belirsizliğini bilmeden yaptığınız bütün ölçümler tamamen anlamsızdır.” (Lewin 2012, 11). Yazar bu sözü bilimsel deneylerde yapılan ölçümler için sarf etmişti. Demek istediği bir ölçümün hata payını bilmiyorsanız, yaptığınız o ölçümün bilimsel bir hakikat elde etmek için hiçbir anlam taşımadığı idi. Beynim bu sözü hemen kendi durumum için farklı bir şekilde yorumladı: Kendi üzerimde vardığım yargılar (değersiz ve hedeflerine ulaşamayacak biri) belirsizliği bilinmeyen ve objektif olmayan yargılardı. İnsanın kendi üzerinde subjektif olmayan bir yargıya varması imkânsızdı. Sırf o anki hissiyatlarımdan ve olayları yorumlayış biçimimden dolayı niye kesin bir sonuca varıyordum ki? Bu “ölçümler”in hepsi anlamsızdı. Bu düşünceler bir süre boyunca moralimi toplamamı sağladı ve günlerim daha sakin geçmeye başladı. Lakin bir süre sonra üst üste gelen negatif olaylar eski yaramı açtı ve yine içimi bir huzursuzluk bulutu kapladı. Walter Lewin’in sözü üzerimdeki etkisini yitirmişti. Belirsizlik tekrar bana acı vermeye başlamıştı. Bu sefer imdadıma başka bir kitap, okumakta olduğum Ursula K. Le Guin’in Karanlığın Sol Eli, yetişti. Kitapta geçen kurgusal bir dinin kâhini olan Faxe belirsizlik hakkında şunları söyler: “Bilinmeyen, önceden görülmeyen, kanıtlanmayan, hayat bunlar üzerine kuruludur. Cehalet düşüncenin temelidir. Kanıtsızlık eylemin temelidir…. Hayatı mümkün kılan şey sürekli, dayanılmaz belirsizliktir; yani bir sonra ne olacağını bilememek.” (Le Guin 2018, 84). Bu sözler beni gerçekten afallatmıştı. Bana bu kadar acı veren bir kavramın hayatın dayanağı olabilmesini aklım almıyordu. Uzun bir süre düşündüm ve sonunda ben de aynı kanıya varmayı başardım. Hayatı çekilebilir yapan şey belirsizliğin ta kendisiydi! Her şeyin önceden belirli olduğu bir dünyanın distopyaya dönüşmesi kaçınılmazdı. İnsanın hayal kurmasının, kendi sınırlarını zorlamasının hatta herhangi bir eyleme geçmesinin başlıca nedeni geleceğinin belirli olmamasıdır. Bu belirsizlik ortadan kalkarsa insanın şevki de kaybolur. Kimse sonunu bildiği bir filmi izlemek istemez. “Hayat nehrinde sürüklenen bir dal parçası olun.” demek niyetinde değilim elbette. Kastetmek istediğim şey şu: İnsanın hayatında bir yol haritası olmalı olmasına lakin insanın yaşama isteği bu yol haritasından kaynaklanmamalı. Öncesinde beni hayata bağlayan yegâne şeyler hedeflerim ve gayelerimdi. Lakin öğrendim ki hayatı yaşamaya değer kılan şey belirsizlikten başka bir şey değil. Hedeflerin olmalı ama onlara ulaşıp ulaşmadığın hayatının değerini belirlemez. Ayrıca yaşanmamış kederler için şimdiden yas tutmaya hiç lüzum yok. Son zamanlarda en çok canımı acıtan şey, belirsizlik olgusu, işte böyle mütteffikim hâline geldi. Resim: Utku Varlık Kaynakça: Le Guin, Ursula K. Karanlığın Sol Eli. Çev., Ümit Altuğ. İstanbul: Ayrıntı Yayınları: 2018. Lewin, Walter, ve Warren Goldstein. Fizik Aşkına - Gökkuşağının Ucundan Zamanın Eşiğine Bir Yolculuk. Çev., Nedim Çatlı. İstanbul: Metis Yayınları: 2012. “Utku VARLIK.” 24 Mart 2020 tarihinde erişildi. http://www.turkishpaintings.com. Hatice Kübra Yılmaz VARLIĞIMIZIN KANITI Yazdığım bu ilk cümleyi okurken dört saniye geçti. Dört saniye önceki siz, şu anki siz değilsiniz. Düşünün, beş yıl önceki siz de şu anki siz değilsiniz. Hayatın içinde sürekli değişiyoruz, değil mi? Gözle görülür ya da manen hissedilen bu değişimin süresini bilen biri var mıdır? Bilmiyorum. Bildiğim şey geçirdiğimiz saniyelerin, dakikaların, saatlerin, günlerin, haftaların, ayların ve yılların bizleri şu anda olduğumuz kişi hâline getirdiğidir. Bir geçmişimiz olmadan biz de var olamayız. Mesela anne ve babam olmasaydı ben şu anda burada olmayacaktım. Ve yine annem ve babam olmasaydı ben şu anda burada olduğum insan da olmayacaktım. Bana sundukları ve içinden geçtiğim bu geçmiş olmasaydı şu anda yaşıyor olmamın bir anlamı da olmayacaktı. Ben geçmişimi bildiğim için varım. Geçmişim benim varlığımın kanıtı, değil mi? Alzheimer hastası olan insanlar yavaş yavaş her şeyi unuturmuş. Yakınınızda olan bir insanın gün geçtikçe sizi hafızasından silmesi bana göre yaşanılabilecek en acı durumlardan biridir. Varlığınızın kanıtı siliniyordur yavaş yavaş o insanın içinden, mesela annenizin sizi hatırlayamadığı bir dünya düşünün. Onun için hiç var olmamışsınız gibi baktığını düşünün size. Zaman geçtikçe annenizin kendisini bile hatırlayamadığı bir dünyaya gözlerini açacağını düşünün. Kendi varlığını unutuyor. Bunu bilinçsizce yapıyor ama en sonunda cisminin ve adının bir önemi bile kalmıyor onun için. Bu, bana göre, gerçekten çok ağır bir durumdur. Şair Ersin Ergün, Saklı Kırmızı kitabında "Unuttuk kaç yıl tuttu o zor günler/Geçip gittiler sanki hiç yaşanmamış gibi/Belleğinde iyi kötü güzel çirkin tortuları/Unutsan geçmiş hiç olmayacak/Unutsan adın bile/Bir boşlukta asılacaksın hiçliğe/Geleceğin de olmayacak/Geleceğin de"(16) dizelerini yazmış. Beni en çok etkileyen kısmı şairin yıllar geçtikçe yaşanılan iyi kötü anların unutulduğunu söylemesi olmuştu. Mesela sizi geçmişte çok üzmüş o ilk aşkınızı, babanızla ettiğiniz ve içinizden ondan nefret ettiğinizi söylediğiniz ilk kavgayı ya da en yakın dostunuzun sizi arkanızdan bıçakladığı olayı hayal meyal hatırlarsınız. İlk anki siniriniz ve kırgınlığınız yoktur belki de. Kin beslemezsiniz. Ben bana yapılan iyilikleri ve kötülükleri unutan bir insanım. İzleri içimde derinlerde bir yerde duruyor mudur bilmem ama ben onları sırtımda taşımam hiç. Unuturum ve benim için hiç var olmamış olurlar. Bizi tanıyan son insan öldüğünde ve adımızın ulaştığı en son yer artık yok olduğunda biz de hiç var olmamış sayılır mıyız? O an bir geçmişimiz olmadığı gibi geleceğimizde son bulur aslında, adımız bir sonraki nesile aktarılmayacağı için geleceğin süreci de biter o an. İçinde bulunduğumuz zamana gelene kadar ne yaşadıysak, ne gördüysek, ne okuduysak, ne izlediysek ya da neye maruz kaldıysak hepsinin toplamı bizi biz yapmıştır. Aldığımız yaralar, içimizde açılan kırgınlıklar, iyi tavsiyeler ve kötü yorumlar, etrafımızda olan insanların bizi etkileyen iyi ve kötü tüm davranışları şu anda olduğumuz insana katkı yapmıştır ve onların hepsi bizim geçmişizdir. Bizi tanımlayan şeydir geçmiş. Belki de hatırlamak ve hatırlanmak bu yüzden önemlidir. Bana göre seni geleceğe taşıyan şey de budur. İnsanların senin adını zikretmesi ya da dünyaya getirdiğin bir çocuğun olması mesela. İnsanın çocuğu hem geçmişi hem geleceğidir diyebilir miyiz? Bence diyebiliriz çünkü o sizden etkilenir, onun geçmişi sizin ona verdiğiniz hayattır ve sizden izler taşıdığı için aynı zaman da sizin geleceğiniz olacaktır. Biz unutursak ve bizi de kimse hatırlamazsa varlığımız son bulur. Hiçliğin ortasında asılı kalırız. Hiçbir şey yoktur çünkü unutmuş ve unutulmuşuzdur. Şu anda hayatımız için önemli gördüğümüz büyük küçük hiçbir şeyin hiçbir önemi kalmaz o an. Sonuçta sen yoksundur, senin geçmişin yoktur. Bir hatıran bile yoktur yaşayan hiçbir zihinde. Silinmiş ve hiçlikte kaybolmuşsundur. Kaynakça: Ergün, Ersin. Saklı Kırmızı. İstanbul: İthaki Yayınları, 2018. Baskı. İBRAHİM MERT ADAK 21300962 3-2 TURK-101-017 BAŞAK BERNA CORDAN 17.11.2014 HAYALLERİNDE YAŞATMAK Attilâ İlhan gerçekçi şiir akımını başlatmıştır.Aynı zamanda şiirleriyle gençlerin dikkatini çekmiş ve günlük hayatımızda geçen olayları şiirlerine başarıyla aktarmıştır.Böyle Bir Sevmek adlı kitabında çok güzel ve etkileyici şiirleri vardır.Hayal ve gerçek kavramlarını büyük bir başarıyla işlemiştir.Ancak en çok dikkatimi çeken ve yorumlamak istediğim şiiri ‘’Böyle Bir Sevmek’’dir. ADAK,2 BÖYLE BİR SEVMEK Ne kadınlar sevdim zaten yoktular. Yağmur giyerlerdi sonbaharla bir. Azıcık okşasam sanki çocuktular, Bıraksam korkudan gözleri sislenir. Ne kadınlar sevdim zaten yoktular. Böyle bir sevmek görülmemiştir. Hayır, sanmayın ki beni unuttular. Hala arasıra mektupları gelir. Gerçek değildiler, birer umuttular Eski bir şarkı, belki bir şiir Ne kadınlar sevdim zaten yoktular. Yalnızlıklarımda elimden tuttular. Uzak fısıltıları içimi ürpertir. Sanki gökyüzünde birer buluttular, Nereye kayboldular şimdi kim bilir. Ne kadınlar sevdim zaten yoktular. Böyle bir sevmek görülmemiştir. Attilâ İLHAN Attilâ İlhan bu şiirinde hayallerinde yaşayabileceğini ve hayallerinde umutlarını yaşatabileceğini vurgulamıştır.Hayatlarımızın üzerinde düşüncelerimiz büyük bir etkiye sahiptir.İstersek düşüncelerimizin derinliklerinde kendimiz için yeni bir dünya kurabiliriz ve orada yaşayabiliriz.Saklanacağımız veya sığınacağımız yerimiz düşüncelerimizdeki dünyamız olabilir.Sinirli olsak ya da çok üzgün olsak oraya gidip rahatlayabiliriz ,yeni hayaller kurarak. Hayal dünyanda ADAK,3 istediğin her şeyi yaratabilirsin ve gündelik yaşamın verdiği koşuşturmadan kaçıp dinlenebilirsin çünkü düşüncelerine sen şekil verirsin.Hayal dünyası umutsuzlara umut,insanlara sevgi ve inananlara sabır verir.Düşünceleriniz her an aklınızdadır.Yaşadığınız süre boyunca sizinle birliktedirler asla korkmayın onlar sizleri bırakmaz ya da unutmazlar çünkü siz sizi bırakamassınız onlar sizin içinizdeki hislerin hayallarinizde bir kalıba bürünmüş halidirler.Onlar sizin umutlarınızın kaynağıdır.Umudunuzu müzikle veya yazıyla düşüncelerinizden hayatınıza geçirebilirsiniz.Kısacası düşüncelerinizi soyuttan somuta geçirebilirsiniz çünkü yaptığınız müzikte veya yazdığınız yazıda hayal gücünüz büyük rol oynar hayatımızda,her an düşüncelerimizi veya hayallerimizi yaptığımız eylemlerle gösteriyoruz.Bu yüzden hayallerinde kendine ait bir dünyan olması gerçek hayatında sana katkı sağlayacaktır.Ancak her zaman hayal kuramazsınız,düşüncelerinizi her an yaşatamazsınız.Hayal dünyanızla her an iletişiminiz olmayabilir ama her zaman umutlu ve sabırlı olmak size olumlu olarak geri dönecektir ve ihtiyacınız olduğunda onlar size yardım edecektir. Kendi dünyanda karakterler oluşturabilirsin ve bu karakterler sana destek olurlar ihtiyacın olduğunda onları çağırırsın ve onları hissetmek yeter sana.Yalnız olunca elinden tutarlar,hastayken başında beklerler ve mutlu gününde senin sevincini paylaşırlar.İstediğin gibi onları yaratıp yönlerdirebilirsin.İçinde,en ince duygularında veya zihninde ikinci bir yaşamın olmasıyla birlikte gerçek hayatındaki eksiklikleri diğer yaşamında yok edebilir ya da onarabilirsin.Zihninin derinliklerinde oluşturduğun arkadaşlarınla sevgini paylaşıp gerçek hayatına aktarabilirsin.Yaşam enerjinin kaynağını hayallerinden alabilirsin. Hayallerinle yaşıyorsun artık onlar senin gerçek hayatın oluyorlar.Vazgeçmek istemiyorsun gerçek dünyandan uzaklaşıyorsun ve gerçek dünyandan sıkılıyorsun.Başka insanların hatalarını düzeltmekten,bir şeyleri yoluna koymaktan onun yerine hayal dünyanda her şeyi kendin yönetirken ve her şey senin isteklerine bağlıyken neden ben burada yaşıyorum diyorsun.Hayallerim benim cennetim olmalı gerçek yaşamım bu olamaz keşke bütün zamanımı hayatımı düşüncelerimde gezerek geçirebilsem ve her anımın tadını çıkarabilsem sevdiğimle birlikte olabilsem benliğimi kendimde bulabilsem diyorsun ama gün geliyor ve anlıyorsun;ne düşler kurdum,zaten hiç yoktular.Hiç gerçek olmamışlardı sadece kendimi kandırmıştım belki de avutmuştum ama bildiğim tek şey onlar gerçek değildi.Onlar hayaldi,gerçekleşmeyecek olan arzularım veya benim ulaşamayacağım zirvem ya da ufuk çizgimdi.Yine de bunları gerçek olmasa bile yaşamak ve içimde yaşatmak çok güzeldi.Gerçek olmayana bağlanmak,gerçek olmayacak olanı yaşamak görülmemiştir.Düşüncelerim daha uzun süre yaşardı ancak ben gerçeğe yönelmeyi seçtim belki olgunlaşmıştım belki de birileri beni etkilemişti.Düşünceler hayatın önemli bir parçasıdır ama gerçek hayat düşüncelerin üzerinde bir güce sahiptir.Nasıl bir güç ki hayal kurmayı sana bırakıyor gerçeklerle yüzleşmeni sağlıyor ama sen hayallerini yaşat ve gerçek hayata karşı daha güçlü durmasını sağla umudunu kaybetme ve koru.Hayal gücünün bir kalıba girmesine başkası tarafından yönlendirilmesine izin verme çünkü hayallerin senin oldukça sana umut ve sabır verir.Düşüncelerin başkalarının düşüncelerinden farklı oldukça değerli olur.Hayallerinde yaşatmak bir yetenektir ve hayatının amacını bulmanı sağlayan bir yol göstericidir.Hayallerini yaşatmak yaşadığını hissettirir. ADAK,4 KAYNAKÇA İlhan, Attilâ.Böyle Bir Sevmek.İstanbul:Türkiye İş Bankası Kültür Yayınları,2004 Yiğit Kutay Gülben 21101130 Türkçe 101 Başak Berna Cordan Önümüzdeki Engel Gücün tanımı, birçok farklı değişkene bağlı olarak değişebilir. Toplumda sevilen, sayılan bir kişinin sahip olduğu güç ile ekonomik güç elbette farklıdır. Devlet yapısında ise otorite değişene kadar devletin gücü baskıcı ve oldukça etkilidir. George Orwell’in Hayvan Çiftliği kitabının olay örgüsü bir çiftlik ve hiyerarşi üzerinden ilerlemiştir ki çiftlikteki en güçlü varlık insandır. Herhangi bir sebepten ötürü çiftlikteki hayvanlara emir verip, onları kontrol eden insan faktörü ortadan kalkar. Roman, otoritenin ortadan kalktığı bir durumda, çiftlik hayvanlarının nasıl davranacağı üzerine ilerler ve sonuna kadar kara mizahla birlikte kitabın yazıldığı zamanın rejimine göndermelerle doludur. Kontrol mekanizmasının bulunmadığı ortamlarda hiçbir kuralın veya düzenin uygulanma garantisi yoktur ki, bu durum topluluklar için kaosa giden ilk adımlardan biridir. İnsanlık tarihinden beri her zaman gücü istemiş ve gücün peşinden koşmuştur. Devlet kuramı ortaya çıkmadan önce de insanlar bir liderin etrafında toplumlar oluşturmuştur. Bu toplumların nasıl yaşayacağı, ne zaman avlanıp ne zaman savaşacağı liderlerin kararlarına bağlı olmuştur. Garip bir şekilde özgür olma peşinde koşan insanlık, bir lider olmadan kendini rahat hissedememiş ve bir otoritenin gücünü kabul etmiştir. Fakat güç çatışması asla son bulmamıştır. Kabileler daha fazla besin, daha fazla insan gücü veya herhangi bir şeyin daha fazlası için birbiriyle savaşmış, hatta kendi içinde liderlik kavgası yüzünden sorunsuz bir şekilde yaşayamamıştır. Göstersin veya göstermesin her insanın içinde bir liderlik isteği ve güce dair hırs bulunmaktadır. Gücün birden çok farklı tanımı olduğu burada ortaya çıkmaktadır. Lider olmayı istemeyen bir birey liderlik yerine daha çok ev, daha çok kaynak veya daha çok insan ister ve bir alanda kendini güçlü yapmaya çalışır. Güç hırsı hayvanlarda da görülen bir içgüdüdür diyebiliriz. Çünkü tıpkı insanlarda olduğu gibi hayvanlarda da sürülerin bir lideri ve liderliğini sonuna kadar koruma içgüdüsüne sahip hayvanlar bulunmaktadır. Hatta sürü içinde lider olmak için sonu ölümle sonuçlanan kavgalar da olmaktadır. Bu noktada gücü, hayatta kalma içgüdüsü ile benzer tanımlayabiliriz. “Hayatta kalma” her canlının en temel içgüdüsüdür ve her canlı bu içgüdüye göre hareket eder. Liderliği ve gücü elinde bulan hayvanın hayatta kalma şansı artacağından, hayvanlar da gücün peşinde sürükleniyor gibi gözükebilir. Fakat bu tamamen içgüdü peşinde hareket eden hayvanların doğası gereğidir. Hayvanlar insanlar gibi toplum ve hak benzeri kavramları ortaya atmamış basit canlılardır. Peki ya insanlar ve hayvanları ayıran nokta nerededir? İnsanların da içgüdüsel olarak güç peşinde olması mantıklı olduğu kadar, insan hakları, devlet ve eşitlik gibi kavramların yanında güç savaşı, insanların bugüne kadar inşa ettiği her şeyi yok etmektedir. Aslında devlet, ironik bir şekilde güçlerin savaşı konumuna gelmiş ve insanlara zulmeden bir organ halini almıştır. Kendini bugüne kadar geliştirmiş insanlık, en temel içgüdüsüne bile karşı koyamamakta, daha fazla güç hırsıyla gözünü boyamış bir şekilde kendisiyle savaşmaktadır. Sanırım geldiğimiz noktada insanlık bir kördüğüme ulaşmış durumda. Teknolojide, sosyolojide ve felsefede ilerlesek bile hala 200,000 yıl öncesine göre asıl ilerlememiz gereken noktada durmaktayız. Güç kavgası içinde birbirimize zarar veriyor, hak ve eşitlik kavramlarının üzerlerine basarak eziyor ve yarattığımız her şeyi hiçe sayarak ilerlemeye çalışıyoruz. Otoritelerin bizlere vadettiği “Herkes eşittir.” sloganlarına kanıyor, işimize gelmediği müddetçe “Ama bazıları daha da eşittir.” sloganlarına kulak asmıyoruz. Kendimize dürüst olmadığımız, diğerlerini bizden farklı görüp domuzlara boyun eğdiğimiz sürece de yerimizde saymaya devam edeceğiz. Seray Yalaz Anlamak Kafam asla durgun olmaz benim, sürekli düşünürüm. Gündemde olanları, kendi gündemimde olanları, ailemi, sokaktan geçenleri, cevaplanmayı bekleyen soruları düşünürüm. Kafamı uzun zamandır kurcalayan bir konu da kadın-erkek eşitliğiydi mesela. Bu süreçte kadını düşündüm, erkeği düşündüm. Farklarımızı, bunca zamandır deneyimlediğim kadın olma psikolojisini ve gözlemlediğim erkeklik olgusunu düşündüm. Sonucu olmayan bir düşünceler silsilesiydi ama fark ettim ki biz anlamıyoruz, birbirimizi anlamıyoruz. Bu yüzden de anlaşamıyoruz. Yıkamadığımız duvarlarımız, cinsiyetlere karşı önyargılarımız ve çok katı kurallarımız var. Biliyorum aynı acıların, aynı duyguların tarifi her insanda aynı olmuyor. Fakat bu duyguları cinsiyetlerle bağdaştırmak ne kadar doğru? Erkekler ağlamaz, kadınlar kahkaha atmaz… Kadınlar denildiği kadar zor, erkekler denildiği kadar basit varlıklar mı? Erkekleri anlamak kadınları anlamaktan daha mı kolay? Aldatmak sadece erkekliğe özgü bir şey midir? İşte bu sorular kafamda bir yerlerde kendilerine cevap ararken yine bir Haruki Murakami okumak istedim ben. Çünkü daha önce onu okuduğumda öyle güzel anlatıyordu ki, bazı şeyleri anlamak kolaylaşıyordu. Onun dilinin anlamsızlığında çok güzel anlamlar saklıdır çünkü. Bir kediyi anlayabilirsiniz onun sayesinde, ezik bir erkeği, müziği ve Kafka’yı anlayabilirsiniz. Öyle bir etkisi vardır onun. Bu sefer Kadınsız Erkekler’i seçtim kendime, anlayabilmek umuduyla. Murakami bu kitabında adından anlaşılacağı üzere kadınsız kalmış erkekleri anlatıyor. Yedi güzel öykü var içinde, hepsinin de nazikçe işlenmiş kurguları var. Daha önce Murakami’den okuduğum için onun imzası olmuş şeyler de gözüme çarptı elbet ama bu kitabın kesinlikle farklı bir havası vardı. Anlamak umuduyla aldığım bu kitap, bazı konularda farklı erkek tipleriyle empati kurmamı sağladı. Eşini başkasıyla paylaşmak zorunda kalan bir adamı ya da sevmekten korkan sevince de ihanete uğrayan başka bir adamı anlamaya çalıştım mesela. Tam anlamıyla asla deneyimleyemeyeceğim bu duyguların hissine kapıldım. Naif bir erkek oldum, onun karşısındaki aldatan kadın oldum, ölüp giden eş oldum, eşini kaybeden adamın erkek tavırlı kadın şoförü oldum. Fakat itiraf edeyim kafam daha da karıştı. Basit varlıklar değiliz, Murakami bunu çok iyi biliyor. Bir de onun sonu okuyucuya kalan, finalsiz öyküleriyle baş başa kalınca sanırım bu sefer aradığım cevapları bulamadım. Fakat en azından tipik kadınları ya da sıradan erkekleri okumadım. Görmeyi beklediğim, gerçek hayatta olan ve hiçbirimizin o cinsiyete yakıştıramadığı şeyleri sessiz sessiz karakterlerine işlediğini gördüm. Onun karakteri olan bir erkek bu kitapta utandığı ve kendi hatası olan bir olayı bir kadına anlatmaktan gocunmadı. Onun kadını erkeğini aldatmaktan utanmadı. Basmakalıpların çok ötesinde karakterler vardı ve bu beni fazlasıyla mutlu etti. Kendim bir sonuç çıkaracak olursam yine anlamalıyız derdim herhalde. Hata yapanı ve yapılanı, düşeni, kalkanı, acı içinde olanı, mutluluğu tadanı anlamalıyız. İnsan olduğumuzu anlamak en zoru olacak galiba ama onu da yapmalıyız. Kabul ediyorum, şu an beraber deneyimlediğimiz bu hayat bizden çok fazla şey talep ediyor. Fakat bize kaldıramayacağımız, çözümü olmayan şeyler de sunmuyor. Belki yükler ağır geliyor bazen, derin acılar yaşıyoruz. Fakat hayat sabrı, umudu, empatiyi ve belki de en büyük şansımız olan unutabilmeyi sunuyor. Hayat hiçbir çıkmazı olmayanlara ölümü de sunuyor ama onun sonu iyi mi, kötü mü bilemeyeceğim. Şimdilik kafamdaki düşünceler bu yönde şekillense de deneyimlerim arttıkça düşüncelerim de gelişecektir elbet. Eğer benim kadar karmaşık bir kafanız varsa ve kafanızı biraz daha karıştırmaktan zevk alacaksanız, ya da sakin düşüncelerinizi biraz hareketlendirmek isterseniz Murakami her zaman için çok iyi bir seçenek. Onu okumaktan asla pişman olmayacağımı biliyorum, umarım özgün tarzını asla kaybetmez. Küçük bir not düşmek gerekirse, Murakami’yi anlamak da derinlemesine düşünülmesi gereken bir konu benden söylemesi. Yine de, iyi okumalar. Çünkü Yaşamak Sevmektir/Hazal Saygılı Çoğu insanın mükemmel olarak nitelendirebileceği hayatı yaşayan bir kadın düşünün. Severek evlendiği bir koca, güzel bir dış görünüş, sağlıklı iki çocuk, sevdiği bir meslek ve çok büyük bir serveti olan. Peki, bir insan bu şekildeki bir mükemmeliyetten tatminsizlik duyacağı ne yaşayabilir? Cevap, söylemesi çok kolay ama ufacık başlasa da insanı yiyip bitiren, kaçılması zor bir şey: Sorgulamak. Paolo Coelho’nun Aldatmak adlı eserinde, Linda isimli karakterin serüvenini başlatan şey. Aşk, tutku ve tehlikeyi kesinlikle tekdüze bir mutluluğa tercih edeceğini söyleyen bir adamla yaptığı konuşmadan sonra, Linda’nın aklına o her şeyi değiştirecek olan zehirli (belki de başına gelen en güzel şey) soru gelir: “Yani her şey bundan mı ibaret?” Depresyon birden değil de, yavaş yavaş geliyor olsa gerek. O kadar muazzam bir hayatın içindeki mantıklı, zeki bir insanda olması gerektiği gibi. Linda’da da öyle oluyor haliyle. Bir kadın o kadar güzelliğin içindeyken nasıl kendine depresyonu yakıştırır ki zaten? O kadar açlık çeken, eşleri tarafından ihanet edilen, hor görülen, çeşitli bir sürü hastalıktan mustarip çocuklara sahip insanlar varken hiç mi suçluluk hissetmez? Hissediyor. Sonra ise hissetmeyi bırakıyor… Risksizlik o kadar yer etmiş ki hayatında, farklı bir restorana gidip farklı bir yemek yeme riskine bile girmemiş uzun zamandır. (Kendimden belirtileri en çok burada görüyorum). Risksizliğin hissizliğe, hissizliğin tehlike isteğiyle tutkuya, tutkunun ise aşka dönüşme hikâyesine sürükleniyoruz bu kitabı okurken. Uzun zamandır kuralları çiğnememiş, depresyonda ve ruhunu kaybettiğini inanan bir kadının yasak bir aşk sayesinde nasıl tekrar hissetmeye başladığını görüyoruz. Aynı zamanda da depresyonun ve mutsuzluğun belli bir kesimin malı olmadığını, tıpkı mutlu olmak gibi herkesin hakkı olduğunu anlıyoruz acımasız yargılardan sıyrılarak. Aşk uğruna yapılabilecekler listesi herkeste farklı bir uzunluk ve içeriğe bürünür, bu bir gerçek. Kendi sınırlarını da merak ediyor insan tabii ister istemez. Kitapta bu sınırları zorlayan bir karakter görüyoruz. Kimi insan kötü bir eş olma çizgisinde durdurur kendini, kimi insan kötü bir anne, kimi ise kötü bir inanan. Karakterimizin durduğu sınır ise, kötü bir insan olma sınırıydı. Eşini aldatmanın evliliğine iyi geldiğini düşünecek kadar değişip, muhafazakâr olduğu halde birden dininin gerekliliklerini de bir kenara atıyor Linda. Sırf âşık olduğu adam karısına değer verdiği için, bunu abes bir şey olarak görüp kadından nefret etme hakkını bile buluyor kendinde. Nefretinin doruk noktasındayken ve tam kadına çok büyük bir kötülük yapmak üzereyken ise duruyor. “Kendine yakıştıramama” duygusu yüzüstüne çıkıyor. Aşk size kötü şeyler yaptıran ve kurtulunması gereken bir bağımlılık mıdır, yoksa bağımlılık ile karıştırılmaması gereken ama genelde karıştırılan saf ve yoğun bir iyilik midir? Aşk ve bağımlılığın arasındaki bu ince çizgiyi ilk defa fark ediyorum… Kitabın başından beri peşimi bırakmayan sorular geliyor sonra: Bir gün hayatımı sorguladığım takdirde ne kadar mutlu olursam olayım birden depresyona girip ben de geri dönüşü olmayan kararlar mı vereceğim yani? Her şeye sahipken bile tatmin olamayacak mıyım? O zaman neden bu denli çabalıyorum? Ulaşmaya çalıştığımız o güven hissi kötü bir şey miymiş ki? Sorular arttıkça korkularım da arttı açıkçası. Ta ki eserin sonuna gelene kadar. Başlarda konusunun sadece aldatmak olduğunu düşündüğüm bu kitap, birbirinden farklı bir sürü konu hakkında bilgi hatta yaşamama gerek kalmadan birçok tecrübe verdi bana. Eserin her satırında ve kelimesinde kendinizi karakterlerin yerinde görebiliyorsunuz çünkü. Baştan sona kadar her şeyi sorgulatarak kafaları karıştırıp, tam duygular altüst olmuşken esas olanın varoluşu sevmek olduğunu ve çözümün doğduğumuzdan beri içimizde olduğunu hatırlatıyor bize Paulo Coelho. Yaşamanın sevmek olduğunu. Bu yaşlarıma kadar aileme ve arkadaşlarıma hep söylediğim, ancak son zamanlarda unuttuğum bu düşüncemi, sanki kaybettiğim çok değerli bir eşyamı bulmuşçasına tekrar verdi bana. Kitapta bahsinin de geçtiği gibi, ne de olsa bazen kim olduğumuzu bulmamız için kaybetmemiz gerekir. Ömer Faruk Babademez, 21601216 KARANLIĞA ÇEKİLİRKEN DÜNYA Bilmek istiyorum, merak ediyorum… Neden geldim dünyaya? Seyirci kalmak için mi olanlara? Utanır oldum ben artık bu durumdan, yaşamaktan utanır oldum... Gittikçe daha kötüye gidiyor dünya. İnsanlık gitgide daha da karanlığın siyahına çekiliyor. Küçük çocukların cansız bedenleri kıyılara vuruyor. Her sabah bomba seslerine, yıkılan binalara uyanıyor insanlar. Ben de artık vicdansız hissediyorum. Ağlamak istiyorum ama ağlayamıyorum. Eskiden ağlamaklı olurdum, gözlerim dolardı. Artık ağlamaklı bile olamıyorum. Alışmak istemiyorum ama kahretsin her gün daha fazla alışıyorum bu yeni, kirli dünyaya. Eskiden böyle değildi, eskiden bir iki gün üzülürdüm kötü bir şey olunca... Aklımdan çıkmazdı, sanki bir yakınıma bir şey olmuş gibi. Sonraları birkaç saat üzülmeye başladım. Alışmayacağız dediğimiz her şeye alışmaya başlıyordum. Zaten şimdi de yeterince alıştık sanırım, Bir saat ya düşünebiliyorum ya düşünemiyorum olanları. Dünya daha da kötü olabildikçe bizim, en azından benim iyi olma yetimi de alıp götürüyor sanki. Ben nasıl gülebiliyorum yüzlerce, binlerce çocuk yetim kalırken her gün? Ben mutlu olabiliyorum, feryatlar duvarların arasındaki yalnızlıkta boğarken insanları. Peki asıl sorulması soru gerçekten bu mu? Asıl düşünülmesi gereken benim mutlu olabilmem mi? Bir anne bağrından evlat acısıyla yanıp tutuşuyor, bir anne adayı karnındaki bebeğiyle bir başına dul kalıyor. Anne dul, çocuk yetim daha doğmadan… Bir baba düşünün, bir baba daha oğlunun kokusunu duymadan, daha onu bir kere bile kucağına alamadan şehit düşüyor. Daha bir kere öpmemiş oğlunu, daha bir kere tutup elinden sinemaya götürememiş, ilk yaş gününü bile kutlayamamış. Başka bir babaysa bir mezar başında her saat, her dakika. Ellerini açmış dua ediyor Allah’a. Allah’ım diyor al canımı, dayanamıyorum. Allah’ım diyor beni de al yanına. Ama sorsalar o babaya, bir tane daha oğlun olsa… Bir tane daha oğlun olsa, onu da verir miydin bu vatan uğruna? Bin tane olsa binini de veririm diyor. Ben mutluyum ama gerçekten, düşünülmesi gereken benim mutlu olabilme eylemim mi? Hayır, ben çok vicdansızım ama bu asla mutlu olabildiğim için değil. Ben vicdansızım çünkü ben üzülebiliyorum. Hayat hep üzülebilecek bir şeyler koyuyor önümüze. Kimi zaman oturup bir sınav sonucuna üzülüyoruz, kimi zaman oturup bir maçın sonucuna. İnsanlar dünyanın farklı yerlerinde bazı kötü insanların kötü hedeflerinden dolayı hayatlarını kaybederken biz gidip aşık oluyoruz ve aşkımıza üzülüyoruz. Ruhumuz duymazken yere akan oluk oluk kanı biz oturup sanki dünyanın bütün acıları bizim üstümüzdeymiş gibi davranıp ona yanıyoruz. Peki nasıl yaşanır ki bu durumda? Nasıl bir yolunu bulacağız ki hem vicdanımızdan yoksun değilmiş, hem de bir şekilde mutlu yaşıyormuş gibi hissetmenin. Bilmiyorum çünkü ben bu sorunun cevabını. Ya hiçbir şeyi umursamayacağız, ki gitgide bunu yapmaya başladık; ya da oturup tüm gün olanlar içimizi yakacak. Bu ikisinden başka bir şansımız yokmuş gibi hissediyorum. Yani ya vicdanımızı kaybedeceğiz, ya da hayatımızın içine bitmek, tükenmek bilmez bir hüzün yerleştireceğiz. Çünkü kötü, nefret edilesi, iğrenç insanlar iğrenç şeyler yapıyor ve bunu yapmaktan vazgeçmek ne kelime, her saniye daha da fazlasını yapmak için durmadan çabalıyorlar. Sonu olmayan bir döngü gibi artık dünyanın bu hali. Her geçen gün geçmişi biraz daha özleyeceğimiz günlere sürüklüyor bizi, her geçen gün her şey için daha da geç kaldığımız o geleceğe. Ahmet Kaya ne güzel söylemiş... "Ölümü özledim anne... Yaşamak isterken delice!" Yaşadığımız her saniye biraz daha özlüyoruz ölümü. Çünkü ölüm bile yaşamaktan daha güzel bir hal almaya başladı artık... KAYNAKÇA Şafak Türküsü, Kaya Ahmet.Beynin Altıncı Merkezi Hasan Sabri Melihcan Erol Marmara Restoran’da akşam sularıydı, bir yandan yemek yiyor diğer yandan birinci Türkçe yazım için hangi konuyu seçeyim diye düşünüyordum. Konuların biri geliyor öteki gidiyordu ki bir anda düşüncelerim dersanedeki kimya derslerinden kalan hatıralarla parazitlenmeye başladı. Başta buna bir anlam verememekle beraber zihnimi konu arayışına odaklamaya çalıştım. Ama nafile! Dershanedeki kimya dersi, düşüncelerime egemen olmuş hiç aldırmadan tebessüm etmeme neden olan masallarını anlatıyordu. Çehremin aldığı garip şekle rağmen yemek yemeye devam ediyor ,masamdakilerin şaşkın bakışlarını üzerime çekiyordum.Ta ki titreyen telefonumun ekranında derslerin kahramanı kimya hocamın adını görüp kafamda şimşeklerin çakmasına kadar.İlhamın böyle beklenmedik bir anda gelmesi,aynı zamanda beni okuduklarım doğrultusunda beyinlerimiz üzerine düşünmeye sevk etti. Uzun süren ve sürmeye devam eden evrimi ile insan beyni, ön yüklü birtakım özellikler ile hepimizin kullanımına sunuluyor. Beyin bedava! Bu özellikler, beyin üzerindeki birtakım işlevlerin gerçekleştirildiği özelleşmiş merkezlere karşılık geliyor. Varlığı ile on yedinci yüzyıl deneyciliğinin başyapıtı “Tabula Rasa”yı çürüten beynin bu merkezleri, dünyaya gelen her bireyin çevresini algılamasından hayati fonksiyonların denetlenmesine kadar çok çeşitli alanlarda faaliyet gösteriyor. Bu merkezlerin bir kısmı en baştan itibaren tam yükte çalışmalarını sürdürürken (HPA ekseni vs…) bir kısmı zamanla ve öğrenmeyle (süreklilik ve aritmetikten sorumlu kısımlar vs…) etkinlik kazanıyor. Her ne kadar beynin değişen plastik yapısı günlük dilde sıkça kullandığımız ve sınırlarını daha net çizebildiğimiz “donanım” ve “yazılım” kavramlarını kendisi için kullanmamıza pek izin vermese de evrimin embriyomuzun geliştiği dönemlerde beynimizin fiziksel yapısını şekillendirerek yüklediği yazılım biraz da atalarımızın neler yaptığıyla alakalı olarak ufak ayarlamalar içeriyor. Bebeklerin insan dilini anlamadaki ustalıklarını ve içinde yetiştikleri kültüre uyum sağlamalarını buna örnek olarak verebiliriz. Bu tezin arkasında durmak adına kısa insanlık tarihinin beyniminizin şu anki hâlini almasındaki etkilerini incelemekte fayda var. Ama ondan önce biraz beyin hakkında konuşalım. “Neden bir beyne ihtiyacımız var?” sormamız gereken bir numaralı soru olmakla beraber cevabı çok açık “Tabii ki de bu yazıyı yazabilmek için.”. Şaka yapıyorum. Çok hücreli canlılarda beyin benzeri sinirsel yapılara olan ihtiyaç daha çok hareket edebilme gerekliliğinden kaynaklanmaktadır. Beynin hareket ile olan ilişkisini vurgulamak için en güzel örnek ise deniz fıskiyesidir. Bu canlı hayatının ilk zamanlarında iribaş benzeri bir yaratık olmakla beraber bir beyne sahiptir. Ancak hayatının geri kalanını idame ettirebilecek bir kaya yüzeyine yapıştığında beynini kaybeder1.Yani hayatının durağan evresine geçer geçmez beyin işletme maliyetine bir son verir. Bu ilişki hakkında verilebilecek bir başka örnek ise daha geniş alanlarda besin peşinde koşan canlıların akranlarından daha büyük bir beyne sahip olmasıdır. Daha geniş alanlarda dağılım gösteren yemiş ve meyvelerle beslenen primatların beyinleri ile hemen hemen her yerde bolca bulunabilen yapraklarla beslenen primatların beyinlerini hacimsel olarak karşılaştırmak bu anlamda bir fikir verecektir.Daha geniş alanlarda yapılan hareket, bu canlıların daha fazla konum örüntüsünü kaydedebilmesine ve işleyebilmesine olanak sağlayan büyük bir beyne olan ihtiyaçlarını arttırmış ve bu yöndeki değişimleri onlar için bir avantaj kılmıştır. İlginç olan şeyse bundan yaklaşık olarak 20,000 yıl önce insan beyninin büyümeyi bırakıp küçülmeye başlaması ve günümüze dek bir tenis topunun hacmi kadar küçülmüş2 olmasıdır. Bu küçülmeyi tetikleyen özneyi bulmak amacıyla pek çok görüş ortaya konmuş olsa da en geçerlisi son Buzul Çağı’dır.Son Buzul Çağı’nın etkilerinin ortadan kalkması ile Dünya’da daha geniş alanlar yaşamaya elverişli hale gelmiş ve insanların daha geniş kitleler halinde örgütlenmesi mümkün olmuştur. Toplumsallıktaki bu patlama ivedilikle insan beyninin evriminin seyrini değiştirmiştir. Doğal 1Sasakura Y.&Mita K.& Ogura Y.&Horie Takeo. Ascidians as excellent chordate models for studying the development of the nervous system during embryogenesis and metamorphosis.Development, Growth & Differentiation ,(54,3),1-10.2 McAuliffe,K. (2012, Ocak 20). If Modern Humans Are So Smart, Why Are Our Brains Shrinking?. http://discovermagazine.com/2010/sep/25-modern-humans-smart-why-brain-shrinkingolarak insan beyninin yükü artık sadece çevresindeki nesneleri anlamlandırmak,konumları haritalandırmak,iz sürmek ve işlerini kolaylaştıracak aletler yapmakla sınırlı kalmayacak toplumsal “soyut” mekanizmaları anlamlandırmayı, bireylerin toplumsal hiyerarşini yorumlayı, oymaktaki diğerleriyle anlaşabilmeyi eskisinden daha fazla kapsayacaktır . Bütün bu işlevlerin gerekliliği zamanla bu işlerin altından daha iyi kalkabilen bireylerin seçilmesine sebep olacaktır. Kısacası insan beyni başlangıçtaki fiziksel çevrede konum bulma işlevinden daha ziyade artık toplumsal çevrede yerini bulacak şekilde evrilecektir.Bu evrilişin sonunda ise insan beyni diğer insanlarla yaşamasını kolaylaştıracak yeni “toplumsal” merkezlere sahip olacaktır. Nesiller boyunca evrilen bu toplumsal merkezler bireylerin hayatlarının ilk anlarından itibaren etkilerini göstermeye başlayacak, gelenekleşen insan kavramlarının öğrenilmesi ve faaliyetlerinin uygulanmasında onun yardımına koşacaktır.Bu toplumsal merkezlerin varlığı ve faaliyetine ilişkin en sağlam kanıtlardan biri bebekler ve kuklalarla yapılan deneylerce3 onların “adalet”,”iyilik”,”kötülük”,”intikam” gibi kavramlara sahip olduklarının gösterilmesi ve bu bağlamda beyin tarayıcılarından alınan sonuçlardır. Ayrıca daha önce üzerinden geçtiğimiz “bebeklerin insan dilini anlamadaki ustalıkları ve içinde yetiştikleri kültüre uyum sağlamaları” da bu merkezlerin faaliyetleri sayesinde mümkün olmuştur. Hikâyemizin başına dönersek kafamın içinde çakan fikir,yukarıda bahsetmiş olduğum merkezlerin varlığından haberdar şahsımın yeni bir “toplumsal” merkezin varlığını mümkün görmesiyle alakalı.Muhtemelen kimya öğretmenim beni aramayı bir süredir kafasına koymuştu ve bir şekilde benim hafıza merkezimi etkilemeyi başarmıştı. Çok yüzeysel bir düşünce olmakla beraber aklıma gelen, bu etkinin günümüz iletişim aygıtlarının pek çoğunun altında yatan temel prensip olan elektromanyetik dalgalar ile sağlandığıydı. Yine çok yüzeysel bir biçimde, liseden miras aldığım bilgilerin ışığında bunun mümkün olabileceği kanısına vardım. Zira elektromanyetik dalgalar bir elektrik yükünün ivmeli hareket yapması sonucu açığa çıkıyorlardı ve beynin içinde elektrik sinyalinin iletilme hızı sinir hücrelerinin içinde bile değişiklik gösteriyordu.Ayrıca bu iletim pek çok iyonun hareketi ile gerçekleşiyordu. Yani ivmeli hareket eden pek çok elektrik yükü vardı. Evrimsel olarak incelediğimde ise böyle bir iletişimi gerçekleştirilebilen bireylerin diğerlerine oranla pek çok durumda hayatta kalma olasılıklarının daha yüksek olacağını da söyleyebilirdim. Hatta toplumda daha iyi konumda olmaları daha büyük bir ihtimalle mümkün gözüküyordu.Kısacası olası bir altıncı his onlar için muhtemelen bir avantajdı. Ayrıca binlerce yıllık bir birikim olan kültürümüzün bu gibi durumları ifade etmek için geliştirdiği deyişler bu iletişimin bana mahsus bir deneyim olmadığı konusundaki düşüncemi güçlendirdi(Her ne kadar halk deyişlerinin bir kısmı gerçeklikten uzak da olsa on dokuzuncu yüzyıl doktorlarının çevrenin beklenen çocuğun kişiliğine etkisi konusunda halk deyişlerine mağlup oluşunu da unutmamak gerekir.).Bütün bu yüzeysel kanıtlar sayesinde artık yemekhanede yaşadığım vaka, pek çoğumuzun altıncı his olarak adlandırdığı manevi bir duyudan ziyade evcilleşmiş beynimizin sahip olduğu merkezlerden birinin sonucuydu benim için.Ardından gelen yazma dürtüsü “evcilleşmiş beynin altıncı (his) merkezi” hakkındaki şüphelerimi kelimelere döktü. Acaba gerçekten beyinde elektrik yükü hareketlerinin topluca ve eşgüdümlü olarak gerçekleştirildiği bir altıncı his merkezi mevcut muydu yoksa ilginç bir rastlantının kurbanı mıydım?Şu anda ikincisi daha kuvvetli bir olasılık gibi gözükse de bu şu anda cevaplandıramayacağım bir soru.Bu yetkinliğe sahip olamamakla beraber yeterli zamana da sahip değilim. (Ayrıca kimsenin de bu araştırmayı bütçelendireceğini sanmıyorum vesaire…) Merakımı sizlerle paylaştığım bu yazıyı burada noktalıyorum.Umarım bu usavurmada eğlenmişsinizdir ve okumak için ayırdığınız vakte değmiştir. Kaynakça: 1)HOOD Bruce, Evcilleşmiş Beyin, Çev.:Aysun Arslan, Yapı Kredi Yay., İstanbul 2016. 3 Bloom, Paul. (2010, Mayıs 5). The Moral Lifes of Babies . http://www.nytimes.com/2010/05/09/magazine/09babies-t.html?_r=1Batuhan Emre Kaynak 21602088 ÇALIŞMAK Hayatımızda karşımıza çıkan birçok zorluk vardır. Mesela siz hiç kendi sınırlarınızı aşmayı denediniz mi? Size çok zor gözüken bir sınırı aşmak için kendinizi hırpaladınız mı? Peki ya kendi sınırlarımızı aşmaya çalışsak bizleri bu yolculukta neler bekler? Bu sınırları aşmaya çalışırken şüphesiz ki zorlanırız. Zor gözüken sınırlar dedim. Peki ya onları aşabilecek kapasite bizde varsa? Damien Chazelle’nin yönettiği Whiplash bizlere bütün bu soruların cevaplarını sunuyor. Kendim adına konuşmam gerekirse eğer, Whiplash beni bütün bu soruları sormaya iten ve bütün bu soruların cevaplarını bulduğum eser. Karşımıza çıkan zorlukları, onları aşmaya giden yolda bizi bekleyenleri, bu yoldaki azmi bize çok güzel anlatıyor Whiplash. Hepimizin başarmak istediği hayaller vardır. Bunlardan bazıları elde edilebilir gibi gözükür bizlere. Bu sayede rahat bir şekilde ilerleriz bize kolay gözüken hayalleri gerçekleştirme yolunda. Peki ya gerçekten zor olanlar konusunda ne yaparız? Sadece bir hayalin peşinden koşacağız diye kendimizi hırpalamaya değer mi? Bu tür hayaller dediğim gibi bizlere zor gözükür. Bazıları gerçekten zordur hatta. Bu hayalleri gerçekleştirme yolunda aşmamız gereken bazı şeyler çıkar karşımıza. Bazen kendimizi hırpalarız, bu yüzden zarar gördüğümüz de olur. Bu tür hayaller insana zarar verir. Çok hırslı olmak her zaman iyi bir şey değildir. Tabii ki hırs bize hayallerimize ulaşma konusunda yardım eder. Ama insan hayallerinden önce kendisine dikkat etmesi gerekir. Mesela bir konuda çok çalıştınız, o konuda en iyisi olmak istiyorsunuz fakat buna tam ulaşmak üzereyken kendiniz zarar gördünüz ve artık ulaşamayacaksınız. Her şey dozunda iyidir, hırs da aynı şekilde. Hayallerimize ulaşmaya çalışırken bizi bekleyen zorluklar yanında bizi engellemeye çalışan insanlar da olacaktır. Bu tür insanlar ne kadar iyi olursak olalım, bize yeterince iyi olmadığımızı söylerler ve bizi hırslandırmaya çalışırlar. Hayallerimize ulaşma yolunda bizi vazgeçirmeye çalışırlar. Bu tür insanlar yüzünden asla kendimize yetmeyiz ve hep daha iyi olmaya çalışırız. Bu noktada hırs devreye girer ve daha önce de dediğim gibi kendimize zarar verebiliriz bu hırs yüzünden. Hırsın bize zarar verebileceğini söyledim. Aslında hırs değil kendimiz kendimize zarar veririz. Hırs sadece bunu tetikler. Asla kendi kendimize yetememe duygusu, hep daha iyisini istememiz bir nevi bizlerde hırs duygusunun olmasının nedenidir. Hırs konusundan çok bahsettim. Hırsın sadece bizlere zararı yoktur. Daha önce de dediğim gibi her şey dozunda iyidir, hırs da öyle. Hırs olmasa bizler belki de hiçbir hayalimizin peşinden koşmayacaktık. Her şeyi olduğu gibi bırakacaktık ve daha iyisini istemeyecektik. Eğer böyle olsaydı kişisel olarak gelişmemiz gerçekten çok zor olurdu. Hırs belli noktalara kadar bizlere kendimizi geliştirmemizde yardımcı olur. Hayallerimizi gerçekleştirmeyi gerçekten hepimiz isteriz. Fakat bu yolda kararlı ve hedefe yönelik ilerlemek için yapmamız gereken ve dikkat etmemiz gereken şeyler vardır, içimizde olan ve bazı etkenlerle çıkmayı bekleyen hırs duygusu gibi. Hırsımızı yönetmek onu etkili ve iyi bir şekilde kullanmak başarıya ve hayallerimize giden yolda yapmamız gereken en önemli etkenlerden biridir. Hırs doğru kullanıldığında bize gerçekten yardımcı olabilir. Karşımıza çıkacak ve bizi engellemeye çalışacak olan insanların da var olabileceklerinden de bahsettim. Bu tür insanlara aldırış etmeyip kendi hayallerimizin peşinden dikkatle ve kararlı bir şekilde koşarsak o zaman başarıya ulaşırız. Damien Chazelle’nin yönettiği Whiplash filmi bende bahsettiğim duyguları ve düşünceleri uyandırdı. Hırs, hayallerinin peşinden koşmak ve bu yolda başımıza gelebilecek engelleri, zorlukları başarıyla işleyen bir eser Whiplash. Seyit Emre Düzoylum ÖZGÜR BİR HAYAT ÜZERİNE Bazen insanların hayata karşı bakışları, düşünceleri en basit şeylerden bile etkilenebilir. Bazen bir film izler insan, etkisinden günler boyu kurtulamaz, düşünür, kendini sorgular. Forrest Gump da benim için böyle bir filmdir. Lise yıllarımın başlarında bir akşam internette dolaşırken karşıma çıktı film. Özeti bende oldukça merak uyandırmıştı, hızlı bir kararla filmi izlemeye başlamıştım. Film, zekâ seviyesi oldukça düşük, kafası pek de çalışmayan ancak oldukça saf ve iyi kalpli karakterimiz Forrest’ın hayatı boyunca başından geçenleri anlatıyordu. İnsanlarla arası pek te iyi olmayan Forrest’ın tek arkadaşı Jennie idi. Hayatı boyunca kararlar üzerine pek çok düşünmeyen Forrest, hayatın onu götürdüğü yolda Jennie’nin peşinden koşmaktaydı. Tüm hayatı tesadüfler üzerine kurulu bu “salak” adam garip bir şekilde Amerika tarihinin en önemli olaylarının ya aktörlerinden biriydi ya da onların şahidiydi. Tam üç kez, üç farklı Amerikan başkanından onur madalyası dahi alabilmişti. Tüm bu tesadüfler ve kurduğu dostluklar sayesinde zengin olmuş ancak yine de evinin yakınındaki futbol sahasının çimlerini biçmek gibi basit bir işte çalışıyordu, sadece keyif aldığı için. Tüm hayatımız boyunca bizlere dayatılmış hedeflerimizin ve isteklerimizin aslında ne kadar da sığ ne kadar da basit olduğunu öyle bir yüzüme vuruyordu ki Forrest, bizlere gerçekleri gösteriyordu. O hayatı boyunca kararlarının üstüne düşünmeden, sadece istediği şeyleri yaparak belki de hiçbir kimsenin hayal edemeyeceği şeylere sahip olmuştu. Ama asıl önemli olan, bunlar onun umurunda değildi, o sadece yapmaktan hoşlandığı işlerin ve sevdiği insanların peşindeydi. Filmin beni en çok etkileyen yanı, hayatımızın nasıl bizden habersiz planladığını yüzüme vurmasıydı. Tüm hayatım boyunca yapmam gereken her zaman planlıydı. Okuluma gitmeliydim, derslerimde başarılı olmalıydım, olmak zorundaydım, başkalarının belirlediği sınavlarla geleceğimi çizmeliydim. Hiçbir zaman bana sorulmadı ne yapmak istediğim, hayatımı nasıl geçirmek istediğim. Ben çalışmak zorundaydım; hayatımın kalanı için, rahat olmak için çalışmak zorundaydım. Para kazanmak, bana söylenenleri yapmak zorundaydım. Daha önce neredeyse hiç sorgulamamıştım bu durumu, olması gereken, yapmam gereken, buymuş gibi hissediyordum. Oysa Forrest yeni ayakkabılarına baktıktan sonra koşmaya başlıyordu filmde. Arkasında kalan hiçbir şeyi umursamadan, nereye gideceğini bilmeden, ilerisinde ne olacağını sorgulamadan koşmaya başlıyordu. Öylesine etkiliyordu ki diğer insanları, insanlar umarsızca takılıyorlardı arkasına. Bu sahneyi izlerken içimde gerçekten de daha önce hissetmediğim hisler oluşmuştu. Üstümde ne kadar yük varsa hepsini sırtımdan atıp arkama hiç bakmadan koşmak istedim, yeni yerler yeni insanlar görmek istedim. Bu sefer plan yapmayayım, her şey doğaçlama gelişsin, hayatın ne kadar sürprizi varsa hepsini yaşayayım istedim. Tam anlamıyla özgür olmak istedim. Forrest gibi hayatı akışına bırakayım, sadece hoşlandığım şeylerin, sevdiğim insanların peşinde olayım istedim. İstediklerimin hepsini hayatın zorlukları yüzünden gerçekleştiremesem de, elimden geldiğince gerçekleştirmek için çabaladım. Bazen hayatı akışına bırakmayı, rahat ve huzurlu olmayı öğrendim. Hayatın zorluklarına karşı gelebilmek için yeni yöntemler öğrendim. İzlerken ve izledikten sonra film gerçekten beni etkileyebilmiş, hayatıma karşı bakışımı değiştirebilmişti. Kaç kere izlenirse izlensin her seferinde insanda aynı heyecanı, mutluluğu ve hüznü aynı anda yaşatmayı tam anlamıyla başarabilen bir filmdi Forrest Gump. İnsanın kendi içinde hayatını, yaşantısını, kendisini sorgulatmayı başarıp, izleyenlerine farkındalık kazandıran bir filmdi. Böylesine güzel bir filme imza atan yönetmen Robert Zemeckis’e, Forrest performansıyla beni gerçekten etkileyen Tom Hanks’e tebriklerimi sunuyorum. Ve siz okurların da bir akşamınızı bu güzel filme ayırmanızı tüm içtenliğimle öneriyorum. Yağız Sütay TESADÜFLER GETTOSU Herşey bir tesadüf sonucu başladı aslında. Yani en azından, üzerinde varlığını sürdürdüğümüz dünya. Bir tesadüf sonucu çarpıştı onca gökcisim. Ardından büyükçe bir patlama ve sonuç olarak dünya karşımızda. Bize çok karmaşıkmış gibi görünen onca şey, aslında bir tesadüfün sonucudur. Bizler de birer tesadüf sonucu değil miyiz? Milyonlarca spermin arasından rastgele birinci oluyor, sonra da dünya üzerinde varolmaya başlıyoruz. Tamamen bir tesadüf. Hayat yolunda tüm yaşadıklarımız da, tıpkı dünyanın varolması gibi bir tesadüfün sonucunda başımıza gelmiş onca şeyden ibarettir. Tesadüf sonucu sevinip, kendimizi günün ilahı ilan ederiz, kaygısızca. Bir rastlantı sonucu herifin birine sinirlenir, yumruk yumruğa gireriz. Yine bir tesadüf sonucu, barın birine girip mazotlanırken, bir güzeller güzeli, bize kadehlerce içkinin yaşatamadığı kafayı yaşatır. Yani hayatımız, tesadüfen yaşadığımız olaylar doğrultusunda şekillenir. Eski dostum Fadıl, tesadüflerden oluşan bir hayatı somut bir şekilde gözlemleyebildiğim nadir insanlardan biridir. Tamamen tesadüfler adamıdır Fadıl. Hayatını tamamen tesadüfler doğrultusunda şekillendirmiştir. Bir tesadüf sonucu yüzü gülmüş, yine bir tesadüf sonucu dünyanın en dertli insanına dönüşmüştür. Bugün bulunduğu içler acısı durum ise, yine bir tesadüfün sonucudur. Haftanın hangi sıradan günüydü hiç bilmiyorum. Açıkçası, pek de umrumda değil. Fadıl ve ben, gecenin ıssızlığında Ayrancı'dan Bestekar'a doğru yol alıyorduk. Derken, yine kendimizi Sakal önünde bulduk. Arkadan gümbür gümbür öten Stone Temple Pilots-Meatplow, büfeden aldığımız biraları daha da keyifle yudumlamamızı sağlıyordu. İşte o anda, karşımızda iki tane afet duruverdi. Yanımıza gelip, bize içtikleri şaraptan ikram ettiler. Ardından muhabbet daha da koyulaştı. Gece çok güzel bir şekilde devam ederken, adamın biri yanımızda aniden bitiverdi ve bize olur olmaz küfürler etmeye başladı. Biz adama, kadınlarla aramızda hiçbir şeyin geçmediğini, sadece iki lafın belini kırdığımızı anlatmaya çalışsak da adam dinlemiyor, etrafa ağız dolusu küfürler saçıp duruyordu. Hızını alamayıp Fadıl'ı iteklediği an, kan Fadıl'ın beynine sıçradı ve cebinden sustalıyı çıkardığı gibi adamın göğsüne sapladı. Mekanın önünde bulunan sivil polisler, Fadıl'ı yaka paça karakola götürdü. Kızların abisi olduğunu sonradan öğrendiğimiz adamsa, son nefesini orada vermiş zaten. Bütün bunların sonunda Fadıl, müebbete mahkum edildi. Böylelikle Fadıl, başımıza gelen acı tesadüfün sonucuna bir ömür boyu katlanmaya mahkum edildi. Aslına bakacak olursak, Fadıl tesadüf denince aklıma ilk gelen kişi. Hepimizin bildiği üzere, bu dünya üzerinde bir tesadüf eseri ya vezir olan, ya da rezil olan milyonlarca hayat var. Biz farkında olmasak da. Bir zamanlar ben de, tesadüfen Özdemir Erdoğan-Aç Kapıyı Gir İçeri çalan plakçının birine girmiş, yine tesadüf bir şekilde karşıma çıkan ela gözlünün birine gönlümü kaptırmış ve yaşadığım her güzel şey gibi, onun da sonunu getirmiştim. Pulp Fiction'da anlatılmış aslında hayatın kendisi. Quentin Tarantino, tesadüflerle dolu olan yaşamımızı bir alt metin olarak filmde sunduğu için, hemen fark edememişiz sadece. Aslında Fadıl'ın durumunu, tesadüf bir şekilde Butch tarafından öldürülen Vincent Vega'nın durumuna benzetebiliriz. Fadıl bir Vincent, Butch da hayatın ta kendisi. Bu durum hepimiz için geçerli. İyi ya da kötü bir tesadüfle karşılaşmış olmamız farketmez. Hepimiz birer Vincent'ız, hayat da Butch rolünü üstlenmiş, elinde silahıyla evin içinde dört dönüp duruyor. Özetle bizler, hayat denen ucuz bir romanın içindeki birer karakteriz. Kendisini de tesadüfler gettosu olarak adlandırdık. Biz de, tesadüfler gettosunda, Nejat Yavaşoğulları-Yalnız Kalma eşliğinde, sigaramızı tellendirirken başımıza gelecek bir sonraki tesadüfü bekliyoruz. Hepsi bu. KAYNAKÇA: Tarantino, Quentin. Pulp Fiction. 1994. Miramax Films. Film. Bengin Eser ÖztürkZAMAN VE BİZChristopher Nolan’ın Yıldızlararası ﬁlmi için son 10 yılın en iyi ﬁlmi diyebiliriz. Film boyunca göz doyuran karelerin dışında aslında bu ﬁlm hem bilime hem de zaman olgusuna farklı bakış açısıyla dikkat çekiyor. Film aslında yok olmakta olan dünyada yaşayan insanlar için yeni bir gezegen bulma ﬁkri ile başlıyor. Bu sinemaseverlerin aslında çok da uzak olmadığı bir ﬁkir. Yeni bir dünya bulma ﬁkri 1990’lı yıllardan beri bilim içerikli ﬁlmlerde çok kullanılan bir tema. Fakat bu senaryoda asıl tema zaman ve aslında zamanın nasıl şekillendiği. Zamanın nasıl hem duygusal hem de bilimsel bir iletişim aracı olabildiği. Bu senaryodan bahsederken yazımı yıllar almış bir eser hakkında konuştuğumuzu bilmek gerekiyor. Hem bilim hem de metaﬁzik konularını bu şekilde harmanlayabilen ve bunu başarıyla yapabilen çok az eser var ve aslında bu yüzden bu ﬁlm bu kadar ilgi gördü. Christopher Nolan zaman tanımını metaﬁziksel anlamından çıkarıyor ve onu elle tutulabilir, 3 boyutlu bir nesneye dönüştürüyor ve bunu bir baba ile kızı arasında bir iletişim aracına çeviriyor. Bu şekilde aslında günlük hayatta bize baskı yapan bir şey bir iletişim aracına dönüşüyor. Film boyunca saatin, saati gösteren bir objeden çıkıp duygularımızı ve düşüncelerimizi iletebildiğimiz bir araca dönüşmesine tanık oluyoruz. Bu kadar bilim ile dolu olan bir ﬁlmin aslında tema olarak bir baba ile kız arasındaki ilişkiyi anlatıyor olması ne kadar garip değil mi? İşte biz bu tür ﬁlm ve senaryolara başarılı diyebiliyoruz aslında. İki çok farklı temayı çarpıştırıp bunu güzel bir şekilde harmanlayabilmek. Bizi düşündürmeye yönlendiren ﬁlmler aslında bizim için güzel olan ﬁlmler. Burda da ﬁlm zamanın ne olduğu hakkında bizi düşünmeye itiyor. Aslında her gün bakmaya alışık olduğumuz o saate farklı bir şekilde bakmamızı istiyor. Zamanın nasıl değişebildiğini ve farklı bir şekil alabildiğini izliyoruz. Hayatın nasıl aslında tek bir tema üzerinden değil de farklı yönlere gidebileceğini, hatta gittiğini, görüyoruz. Bir babanın nasıl hem insanların hayatını kurtarma ve çocuklarının yanında kalma arasında kaldığını görüyoruz. Tabi ki bu ﬁlmden bahsederken aslında yaratılan karakterlerden de bahsetmemek olmaz. Fedakarlığı tek bir karakterde farklı şekillerde izliyoruz bu ﬁlmde. İki çocuğun nasıl birbirinden farklı olduğunu görmemek imkansız. Nasıl bir çocuk diğer insanları kurtarmaya çalışırken diğer çocuk da dünyada kalıp kendi yaşamını bu şekilde sonlandırmayı istiyor. Nasıl o uzay istasyonundaki bazı insanlar benciliğine kapılıp kendini kurtarmak isterken bazı karakterler de fedakarlık yapıp dünyayı kurtarmak istiyor. Bu senaryo aslında birden fazla karakterin hayallerini ve hayatlarını yansıtıyor ve bunu seyirciye bir ağızdan veriyor. Bu ﬁlmin senaryosu yukarda bahsettiğim gibi çok karmaşık olaylardan oluşuyor. Senaryo kısacası bizi düşünmeye itiyor. Ruh ve zamanın nasıl bir objeye dönüşebileceğini gösteriyor. İşte önemli olan bu ﬁlmi izlerken bunları görebilmek. Zamanın nasıl değiştiğini anlayabilmek ve bunu bizim lehimize çevirebilmek. Bizi biz yapan şeylerden asla vazgeçmemek en önemli olan. Ve hayatımız boyunca önemli olduğunu düşündüğümüz davranışları seçmek bir görevi yaparken. İşte aslında bunlar insanı insan yapan hususlardır. Sonuçta herşey bittiğinde hatırlanacak olan ne kadar aldığımız değil diğer insanları korumak için yaptıklarımız olacak. Onları korumak ve dünyayı güzelleştirmek için verdiğimiz mücadeleler ve yaptığımız fedakarlıklar. Ve eğer insanlar beni bir şekilde anacaklar ise dilerim ki bu kağıtta bıraktığım son mürekkep darbesi ile olur. Oğuz Karabay Hangi Evde Kasırgaların Koptuğunu Nerden Bilesin? Evin Perdeleri Kadının Bilezikleri Kapı çalar, içeriye giren bir sürü hamal, çocukların çığlıkları annenin haykırışları... Kapıda devlete ait anılarınızla dolu olan eşyalarınızı yutmayı bekleyen kırmızı bir kamyon. Evet korkunç bir olayla karşı karşıyasınız: icra. Pek çok kişinin hayatında izlerini istese bile silemediği tiksindirici bir olgu. Yuvaları yıkan hayatları karartan bir canavardır benim gözümde. Önce bir belgeyle adeta müjdeli bir habermiş gibi iletilir size. Daha sonra aldığı para karşılığında ölü bedeninizdende bir parça alabilmeyi dört gözle bekleyen bir avukata yalvarırsınız:'' lütfen erteleyin veya iptal edin '' diye. Ondan da olumlu bir cevap alamaz ve kısa süre içerisinde elinizden alınacak eşyalarla dolu fakirhanenize dönersiniz. İşte bu olgu Mahir Ünsal Eriş’in Olduğu Kadar Güzeldik adlı eserinin ilk öyküsü olan Sen O Zaman Parasız Yatılıdaydın’ da icranın bir aileyi nasıl etkileyebilceği bütün çıplaklığıyla anlatılıyor okurlara. Evet bir hukuk fakültesi öğrencisiyim ve iyi bir avukat oluncaya kadar hiçbir dosyayı geri çeviremiceğim için icralara da giden ve o parçalanan yüreklere aldırış etmeden onları çaresizliğin içine atan bir insan olacağım. Ya peki bundan memun olacak mıyım ben? Başkalarının gözünde insanlıktan nasibini bile almamış biri profili çizmek benim için güzel bir şey mi? Öyküdeki gibi eline geçirdiği vermemek için direndiği küçük bir halıya sarılmış bir insanın, bir annenin feryatları içinde yapmam gerekeni yapmak kolay olmayacak benim için. Ya peki eve o icranın gelmesine sebep olan baba için kolay olacak mı? Akşam olunca koltuksuz bir salonda gözü yaşlı eşi karşılar onu, alacaklılara yenilmiştir çocuklarının gözündeki o güçlü kahraman yenilmiştir. O baba, o eş için dertler silsilesi, onu aç bir örümceğin ağına takılan aciz avını yavaş yavaş yemesi gibi yiyip bitirecek. Oysa ki Gülümsemiştim Ölümüne Hayat nasıl bir oyun? Her gözünü kırptığında bunun gözünü son kez açışın olmayacağını nerden bilebilirsin? Ya da öldüren kişi olduğunu düşün, nefret ettiğin kişiyi öldürebilecek bir düzeye taşıdıysan nefretini bir aksilik sonucu gidip yanlış kişiyi öldürürsen ne olacak? Hayatta her şey yolunda gidecek diye bir kural yok ki. Bireyin iç bunalımından doğan katillik isteği doğrultusunda yaptığı hareketin sonucunda sevdiği birini kaza kurşunu olarak öldürebileceğini ve çifte pişmanlık yaşayabileceğini Kız Tevfik’in yaşadıkları çerçevesinde yazılmış olan Olduğu Kadar Güzeldik isimli kitabının gene karakterin başını dertlerin en büyüklerinden birinin içine soktuğu hikaye olan Zehir Miktarda’yı okuduktan sonra bireyin yaşadığı bunalımın atmosferine üzüntü dolu bir şekilde ben de girdim. Kız Tevfik’in haline acıyarak kendime sordum: ‘’ Ellerimi, insanlık için bir şeyler yapmaya çalışan bu elleri, hayatım boyunca silemeyeceğim bir lekeyle yani birisinin benim yüzünden dökülen kanıyla kirletir miydim?’’ Cevabı hemen geliyor: Asla! Birisi beni üzer, yaralar, kırar ancak onun daha yaşanacak anılarını yaşamasına izin vermeden öldüremem. Eminim ki Kız Tevfik içinde zor olmuştur bu kararı almak en azından benim yapamayacağım bir şey olduğu için öyle düşünüyorum. O pişmanlık, hayatta yaşayabileceğin en büyük dertlerden biridir bana kalırsa. Bence içinde kopan fırtınaların başkaları içinde pek de önemi olmayacak . Sadece ölümüne kadar dizginlenmeyecek olan fırtınalarla hayatını idame ettireceksin. Kaybolan Mazi Hayatımızı anlamlı kılan en önemli unsur yaşadıklarımız ve bu yaşanmışlıklara sebep olan kişiler yani arkadaşlarımızdır. Yeri geldiğinde dostumuz yeri geldiğinde sırdaşımız yeri geldiğinde ise kardeşlerimiz olur ve bizi yalnız bırakmaz bu acımasız ve dertlerle dolu dünyanın ortasında. Bazen beraber saçmalarız bazen de birbirimize en güçlü dayanak oluruz şu hayatta. En yakın arkadaşımızla birkaç gün görüşemediğimiz zaman bile özleriz, ona anlatacak şeylerimiz birikmiştir. Ya peki onları bir daha hiç göremeseydik? Gene dertlerin keşmekeşliğiyle dolu olan kitabımızdan bu seferde Kanatlarımız Olsaydı be Metin isimli öykü en yakın dostumuza hayatımızın her anında ihtiyaç duyup yokluğundaki eksikliği doruklarına kadar hissettiriyor bana. Bir süredir pekte görüşememesine rağmen Metin’in liseden beri dostu olan Haydar’ın intiharı okurlara Metin’in düşünceleri doğrultusunda ölüm soğukluğunu hissettiriyor. İnsanlara kolayca güvenmezdim aslında ancak üniversiteye başlamamla sınıfımdan birisine karşı kaldırdım bütün sınırlarımı ve bir bakmışım o en yakın arkadaşım olmuş. Şuana kadar benim güvenimi boşa çıkarıcak bir şey yapmadı ve hayatımın geri kalan senelerinde de benim yanımda olacağına tamamıyla inanıyorum. Bu hikayeyi okuduktan sonra ya peki benim hayatımda böyle bir şey yaşansa ne olur diye düşündüm. Nasıl mahfolurum sorusunun cevabını bile düşünmek istemiyorum, bir daha onunla beraber hiçbir güzel anım olmayacaktı. Gülüp eğlenemeyecektim, yanında ağlayamayacaktım, beraber yeni maceralara yelken açamayacaktık. Kısacası tek bacağı eksik bir masa gibi olacaktım dışardan hayatıma devam ediyor gibi ancak en küçük zorlukta kırılıp gidecektim bu dertlerle dolu dünyanın hengamesi arasında. Düşüncesi bile beni korkutmaya çokça yetiyor. Kısacası insanların hayatlarında onları çok zorlayan olaylarla her an karşılaşabiliriz ve kimin nasıl hayatlar sürdüğünü dışardan baktığımızda anlayamayız, en azından ne olduğunu bilsek bile iç dünyasında hissettiklerini bilemeyiz. Pek çok insanın yaşadığı basit şeylerdir bunlar. Basit şeyler darken de küçümsediğim için değil, hayatın içinde maalesef ki kolayca karşılaşılan şeyler olmasındandır. Kaynakça Olduğu Kadar Güzeldik, Mahir Ünsal ERİŞ, İletişim Yayınları, 2013 Hayat Göründüğünden Daha Değerlidir Bazen koltuğunuza oturup bir kitap alırsınız elinize ve bu kitabın yalnızca bir kelimeler bütünü olmasını istersiniz. Eleştirilere yer verilmeyen, örtülü anlamların çoğunlukta olmadığı bir kitap olmasını dilersiniz ilk sayfasını açtığınızda. “Baht Dönüşü” bu ruh halinize ilaç gibi gelebilecek bir kitap olma özelliğini taşıyor. Yalnızca gözlerinizi kelimeler üzerinde akıttığınız, okurken yorulmadığınız, aksine ruhen ve bedenen dinlendiğiniz bir kitap. Hem üslup, hem biçim bakımından çok özel nir eser olan “Baht Dönüşü” okuru kendine çekmekte, gerektiğinde ise kendinden itmekte çok başarılı bir şekilde yazılmış. Zihninizi dinlendirirken kendinden koparmayan, zihininizi yormaya başlarken de kendinden uzaklaştırabilen anlatımı ile herkesin –özellikle- boş zamanlarında okuması gereken bir eser. Kimi zaman insan geçmişi göz önüne getirmemek için bazı bahaneler uydurur. Bunlardan biri geçmişin çok fazla önemli olaya yer vermesidir. Bu kadar fazla olayı göz önüne getirecek vaktin bulunamamasıdır. Bazen insanlara aslında çok fazla boş vakitleri olduğunu hatırlatmak gerek. Kitabı okuyan bir kişi, bunun kesinlikle farkına varacaktır. Hayatın göründüğünden daha uzun olduğunu farkına varacaktır okur. Bir gün evinizden işinize, okulunuza, babaannenize giderken bile bu olayları gözünüzün önüne getirebilir ve hayatınızla ilgili pek çok şeyin farkına varabilirsiniz. Hayat yalnızca kağıt üzerinde kısa görünür; okuduklarımız, izlediklerimiz bizim hayatı gözümüzde küçümsememize neden olur. Bu hatadan sakınmalıdır insan, çünkü bu yalnızca insanın anı yaşamasına sebep olur. Bu da zihinde hayatla ilgili yapılması gereken neden-sonuç ilişkilerinin yapılmasına engel olur. Kaderciliği insana aşılamak kadar tehlikeli bir şey yoktur. Yaşantıyı tamamen kadere bağlayan kişiler neden-sonuç ilişkilerinden kendini soyutlarlar. Bu yalnızca insanın hayata, daha da önemlisi kendine verdiği önemin düşüklüğüne işarettir. Kendi hayatını kontrol edemeyeceğini düşünen kişi, iyi ya da kötü olaylara bir kılıf bulmaya çalışır. “Baht Yok” adlı kitap insanı bu hatalardan tamamen soyutlamaya itiyor. Çok acılar yaşamış bir kimsenin hem hayattan zevk almasına yardım edecek, hem de onun kendine hakettiği değeri -tekrar- vermesini sağlayacaktır. İnsanın hayatta değer vermesi gereken en az bir şey olması gerekir. Bu onun hayata tutunmasını kolaylaştıracaktır. En kötü durumun hasarını bile silebilir, değer verilen bir şey. Kitapta buna en güzel örneklerden biri olan müzik aşkı ve tutkusu aktarılmış. Müziğin evrensel gücünün, kimsesiz ve acı dolu hayatlara bile bir anlam verebilmesi, okura en sade ama etkileyici şekilde aktarılmış. Müzik gerçekten de ruhun gidasıdır. Müziksiz bir ruh insanın kafasında tir tir titrer. Ve tıpkı her insanın kendine göre bir damak tadı olması gibi bir müzik tadı da vardır. Kimi klasik müzikle kendini rahatlatır, kimi ağır metal parçalarıyla. Nasıl olursa olsun, müzik insanın temel ihtiyacıdır. Müzik üzerinde çok durmamın sebebi de hayata insanı en sıkı şekilde bağlayan kuvvetlerden biri olmasıdır. Kitapta belki yan anlam olarak çıkarılabilecek bir konu olarak algılanabilir ancak insan öykü kişisinin yaşantısı ile müziği bağdaştırdığı zaman aslında müziğin ne olursa olsun bir temel düşünce halinde ele alınması gerektiğini düşünmeden edemiyor. “Baht Dönüşü” gerek konusuyla, gerek tek paragraf halinde yazılmış olmasıyla, gerekse diliyle insana okuma zevkini aşılamayı başarıyor. Kitap okumanın keyfini tekrar yaşatmayı başarıyor. Bu tip eserler kitapların insanlar üzerinde bıraktığı kötü etkileri(sıkıcı olması vb.) büyük oranda yok etmeye yardımcı olabilir. Bu tip özel yapımların herkesin elinden bir ya da birkaç kez geçmesi de kitap aleminin değerini kat kat arttıracaktır. SELCEN EYÜBOĞLU DOYUMSUZLUĞUMUZ Coca Cola, 1897 İnsanların isteklerinin günden güne arttığını ve bunun sınırlarının iyice genişlediğini düşünüyorum öyle ki bu doyumsuzluk gerçekten de insanları hiç doyurmayan bir his. Ne kadar fazlasına sahip olursak olalım bir o kadar daha fazlasını istiyoruz. Hatta maddi amaçlarımızı gerçekleştirdikçe kendimize aşmak için daha yüksekte olan ve daha zor engeller belirliyoruz ki bu engelleri aştığımızda daha fazla paramızın olacağını düşünüyoruz ve bunun bizi mutlu edeceğini zannediyoruz. Fakat çok yanılıyoruz, akrabamızın yeni aldığı o lüks evden tutun da iş arkadaşımızın elindeki son model akıllı telefondan bizde de bir tane olsa daha mutlu olacağımızı sanıyoruz ya da moralimiz bozulduğunda bir şeylere daha kolay motive olacağımızı. Oysa gerçekler hiç de öyle sandığımız gibi değil. O akrabamız ya da iş arkadaşımız bunlara sahip olunca mutlu olmuş mu ya da mutlu olsalar bile bu ne kadar sürmüştür acaba? O eve ya da telefona sahip olduktan hemen sonra başka bir şeyi almayı kafalarına koymuşlardır bile. Sanki dünya biz tüketelim diye dönüyor. Her yerde reklamlar; sokakta yürürken, radyo dinlerken, bilgisayarda gezinirken, anlayacağınız biz ne kadar para harcarsak, daha fazlasını harcamak kişiyi mutlu edecekmiş gibi gösteren durumlar her zaman olacak. Bu aynı Coca Cola’nın 1897 de sokaklara astığı afişin amacına benziyor; daha fazla insan çekebilmek için içeceğin iyileştirme etkisine sahip olduğu yalanı. Bütün bu reklamlar, alışveriş merkezleri bizi materyalist yapmaya yönelik, sonucunda ise tek kazanan devletler ve şirket sahibi insanlar oluyor. Bizler ne kazanabiliyoruz ne de mutlu olabiliyoruz. Sadece mutlu olduğumuzu sanan fakat gün geçtikçe daha da fazla harcamak isteyen insanlara dönüşüyoruz. Artık sadece kendi parasını kazanabilen insanlar değil 7’den 70’e hepimiz bu hâle düştük. Küçücük çocuklar bile onlara alınan bir oyuncakla tatmin olmuyorlar. Alınan oyuncaklar daha eskimemişken bile alışveriş merkezlerine gittiklerinde her seferinde yeni çıkmış modellerle evlerine dönmek istiyorlar. Çocukları bunun için suçlamaksa kendimize aynada bakmamamızdan kaynaklı çünkü tek suçlu bizleriz. Onlara temel şeyleri öğretirken örnek olmayı unuttuğumuz gibi kendi SELCEN EYÜBOĞLU doyumsuzluğumuzu da göstererek ilerde nasıl kişiliklere sahip insanlar olacaklarını anlamamız gerekir. Bunun yerine oyuncak istedikleri zaman almadığınızda ağlamaları da sizin istemediğiniz şeye sahip olamadığınızda verdiğiniz tepkinin sadece kendi yaşlarına uygun olanını sergilemesinden kaynaklanıyor. Belki de bazı şeylerin farkına varmamızın vakti gelmiştir. Evet, insanoğlu var olduğundan beri doyumsuz olabilir fakat kendimizi dizginlememiz bizim elimizde. Kendimize verdiğimiz zararı inanın başka kimseden görmüyoruz. Maddiyata değil de maneviyata önem verirsek; arkadaşlık ilişkilerimize, ailemize, en önemlisi ruhumuza değer verirsek, asıl bunların bizi mutlu ettiğini, hayata karşı motive ettiğini anlayacağız. Ruhu, canı olmayan bu maddelere bu kadar değer vermek niçin? O lüks evden bir tane de bende olsun diye hırslanıp dış dünyayla bağlantımızı kesmek neden? Daha ne kadar yaşayacağımızı bile bilmezken sayısını hatırlamadığımız ayakkabıya, çantaya sahip olmak niye? Öncelikle neyi gerçekten istediğimizi bulmamız gerektiğini düşünüyorum. Mutlu olmayı mı istiyoruz yoksa maddi şeylere sahip olmayı mı, ruhumuzu mu tatmin etmeyi yoksa egolarımızı mı? Bunu bulduktan sonra ne yapacağımıza karar vermek o kadar da zor değil, sadece dediğim gibi dizginlerimizi kendi avuçlarımızda tutuyoruz, onları sıkmak veya gevşetmek bizim elimizde. Belki de çevremizdeki insanların da böyle bir kararı yürürlüğe koyan birini görmeye ihtiyaçları vardır ya da bu kararı uyguladığında gerçek mutluluğu yaşayan birini görmeye. Mert İNAN | ID: 21402020|TURK101-­‐03HANGİ DÜNYANIN SONU?Yaşam ve ölüm, süreklilik ve süreksizlik… Hayat neden vardır? Neden yaşarız? Daha da önemlisi neden ölüyoruz? Bunu tek bir nedeni var o da nedeninin olmaması. Şimdi düşününce, gerçekten ölüyor muyuz? Aslında var olmamız bile bir mucize iken ölmemiz mi problem oldu? Sorular biraz fazla oldu galiba. Problem şu ki şu anda anlayamadığımız şeyler var –bunun neden olduğunu ben de bilemiyorum- ve aslında anlayamadığımız şeyler öyle çok uzaklarda değil, hemen burada içimizde; iki gözümüzün üstünde. Vücudumuzu kontrol eden bu makineyi hâlâ anlayabilmiş değiliz. Burada önemli olan bir önceki cümlenin öznesi, yani biz –hiç kimse- anlayabilmiş değiliz. Haruki Murakami’nin sözleriyle “İçimizdeki fil fabrikasına girmek için hiç kimsenin anahtarı yok.” [1]. Aslında beynimiz farklı bir evrene açılan bir kapı ve biz hâlâ bunu çözememekteyiz ve onu doğrudan kontrol edip
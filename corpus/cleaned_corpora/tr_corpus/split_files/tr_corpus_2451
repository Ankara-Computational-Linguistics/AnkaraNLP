hoşlanmıyorum, sinirlerimi bozuyorlar. Senin kontes şöyle diyor Köleler hakkında okumak hayvanlar hakkında okumakla eşanlamlı bazıları akıllı ve insana sadık ama yine de insan türünden çok uzak. Ben böyle düşünmüyorum. Ama acıma duygusuna kapılmaktan da hoşlanmıyorum acıma duygusu bende başağrısı ve mide bulantısı yaratıyor. Liza, kapağın üzerini okudu ‘Tom Amcanın Kulübesi.' Yazar bayan Harriet Beecher Stowe. Liza, odasına döndüğünde kitaba öylesine bir göz attı ama daha ilk sayfalaronu öylesine etkiledi ki, kendini olayların geçtiği diyarlarda buldu. Başka bir kıtada, bugüne dek pek tanımadığı bir ülkede, ilk önce kuzeyde sonra da Amerika'nın güneyinde. Tom, Haley, Eva ve kölelik hakkındaki bu sarsıcı kitabın öteki kahramanları Liza'nın yaşamına girdiler. Liza kâh takip edilen zenciyle birlikte gizlenerek buzların üzerinden kaçıyordu, kâh Haley'in halasıyla birlikte ağlıyor ya da zencilerin arasında en insancıl kahramanın kucağında Eva gibi can veriyordu. Şimdiye dek hiçbir öykü onu bu denli sarmamış, bu denli üzmemişti. Bir yandan Amerika'daki durumu okuyor, bir yandan da Rusya'daki toprak köleliğini gözünün önüne getiriyordu. Evpraksiya Aleksandrovna'nın, kendine gel çağrıları sonuçsuzdu. Liza sanki uykuyla uyanıklık arasında hizmetçilerin seslerini duyuyordu. Kendini etrafındaki gerçek dünyadan yalıtmış, kitap sayfalarını çeviriyordu. Kitabı bitirdikten sonradır ki, yer ve zaman kavramları yine gerçekliğe döndü. Liza gözlerindeki yaşları uzun süre silmedi. Maşa, parmaklarının üzerine basarak odaya girip çıkıyordu ve Liza'nın yeniden uyumaya, yemeye, konuşmaya ve hareket etmeye başlaması için dua ediyordu. Sonunda büyülü dünya tamamen yok oldu. Bu öykü mürekkeple değil kanla yazılmış. Bu kitap bir cellatta bile vicdan ve utanma duygusu uyandırır, diye tekrarlıyordu Liza. Şu görkemli on dokuzuncu yüzyılda bile alenen ve yasal olarak Rusya ve Amerika Birleşik Devletleri'nde kölelik var oluyor, gelişiyordu. Liza'nın duygulu, ince ruhu, Nikolay'ın karanlık Rusyası'nda gördüklerini kabullenemiyordu. Ama yalnızdı, dostu yoktu ve neredeyse hiç kimseyi tanımıyordu dolayısıyla da tamamen güçsüzdü. Üstelik maddi durumu da günden güne kötüye gidiyordu ve bunu düşünmek de onu eziyordu. Bakunin'in ablasının oturduğu yeri öğrenen Liza onu ziyaret etti. Varvara Aleksandrovna Dyakova, misafiri belirli bir şaşkınlıkla ama aynı zamanda da oldukça samimi bir şekilde karşıladı, özellikle de Liza'nın yurtdışında Mihail ile arkadaşlığını öğrenince. Dyakova'nın kalkık burnu, dünyaya soru sorarcasına bakan açık renk gözlerinin bulunduğu küçük yüzü çok sempatikti ve Liza bu yeni tanışmaya sevindi. Hâlâ güçlü, konuşkan ve dost canlısı bir ihtiyar olan Mihail'in babası, büyük toprak sahibi Aleksandır Mihayloviç Bakunin de o sırada Dyakova'nın evinde bulunuyordu. Çay içerken dikkatle misafiri izledi ve Liza birkaç kez sözü toprak köleliğinin kaldırılmasının zorunluluğuna getirince onaylamayarak başını salladı. Matmazel, görüyorum ki siz de yanlış yoldasınız. Bu yol, felaketlerin ve yanılgıların yolu. Siz de çukura düşüp kemiklerinizi kırabilirsiniz. Şimdilerde gençler ne kendilerine ne de ihtiyar anne ve babalarına acıyor. Belki de beni eski kafalı ve gereğinden fazla evcimen bulacaksınız ama yine de kendi yaşamımdan çıkardığım sonuçları söyleyeceğim. Günümüzde zenginlerin felsefe yapması ve bulutların üzerinde uçması son derece zararlı. Gerçek, bir tek tanrının rızasındadır. Zengin olmayanlar da, eğer erkek ise, faal bir şekilde inanç ve sadakat ile çara hizmet etmeli eğer kadın ise, aileyi korumalı, huzur ve sevinç kaynağı olmalı, genç neslimize doğru değerleri öğretmeli. Liza, yaşlı adamdan oğluyla yaptığı görüşme hakkında bilgi isteme fırsatı bulamadı. Yaşlı adam kararlı bir tavırla konuyu değiştirdi. Bu konuda Dyakova da suskundu. Ancak birkaç ay sonra Liza, Mihail'in diğer kız kardeşleri ile de tanıştı. Babası kızları hakkında bir şiir okudu Hepsine, dördüne –utancın bilincine varıldı– Öylesine muhtaç onlara yüreğim ki, onlardan ayrılmayı dehşetsiz düşünmem olanaksız. Dört mü. diye sordu Liza, ve sorduğuna pişman oldu. Yaşlı Bakunin'in yüzü anında acıyla kırıştı. Evet, bu amansız dünyada kısa süre misafir olarak kalan masum meleğim, en sevdiğim kızım Lyubaşa uzun yıllar önce ölmüş olsa da benim için onlar hep dört oldu. Liza, ölen kızın, genç yaşta veremden ölen Stankeviç'in karısı Lyubov Aleksandrovna olduğunu anımsadı. İyiler erken ölür diye düşündü hüzünle. Kız kardeşlerin en genci olan Aleksandra Aleksandrovna, az rastlanır küçük gözleriyle kuşkuyla, hatta düşmanca, dikkatli bakışlarla Liza'yı inceledi ve ona sırt çevirdi. Ama Mihail'in şiddetle ve hastalıklı bir tutkuyla sevdiği Tatyana ona karşı merakla, güvenle yaklaşmıştı. Liza ve Tatyana birkaç gün birlikte oldular. Her ikisi de bir tek konuda konuşmak istiyordu, taparcasına bağlandıkları Mihail hakkında. Liza birçok olayı dikkatle gizleyerek Mihail'le Paris, Brüksel ve Berlin'deki görüşmelerini anlatıyordu. Tatyana o büyük, hüzünlü, iyimserlik dolu gözlerini açıp fark edilir bir şekilde heyecanlanarak, erkek kardeşi hakkında bilmediği her şeyi yeni tanıdığına sormaktan usanmıyordu. Liza yanıt veriyordu, kâh acı duyarak kâh sevinçle ama en önemlisi de taptığı adam hakkında kendisinin de bir şeyler öğrenebilmesi umuduyla. Umutlarında yanılmadı. Tatyana uzun sohbetten sonra, içinde erkek kardeşinin kendisine gönderdiği, daha yurtdışına çıkmadan önce gönderilenlerin de bulunduğu mektup kutusunu getirdi. Bunları okurken Liza, sadece geçmişi değil Mihail'in ruhsal durumuna da öğrenmiş oluyordu. 1836 yılında Bakunin kız kardeşine şöyle yazıyordu ... İçim aydınlık, berrak ben kendimi anladım, daha önce hiç bu kadar doğru, bu kadar net bir biçimde kendi bilincime varmamıştım. Acı çekmeyen insan, yaşamıyor demektir bir tek acı, insanı hayatının bilincine vardırabilir ve eğer yaşamın tam bilincine mutlulukla varılıyorsa, acı da mutlu olmanın zorunlu bir koşulu. Suskun, bilinçsiz acı değil, hayır. Aksine öyle bir acı ki, arzu ve amaçların sonsuzluğundan ve bunların tatmin edilebilirliği ve ulaşılabilirliğinin sınırlı olmasından kaynaklanıyor. İçimde güçlü bir mücadele sürüyordu sonraları kanaat getirdim ki, dışındaki yaşam, ondan vazgeçmek kolay olmasa da, insanın pratik faaliyetinin bile hedefi olmamalı. İnsanın ruhu bazen o denli güçsüzleşir ki, onurunun içsel bilincine varmakla yetinmeyi bile beceremez. Öylesine zayıflar ki, dışsal bir ödüle gereksinim duyar. Ruhsal ve dışsal dünyanın böylesine uyumlu, bu denli kusursuz bir şekilde birleştiği, yaşamın şiirsel yönünü oluşturan bu düşsel biçimleri ardı ardına yıkmak son derece güç ve acı. Ama sonunda ben öyle bir noktaya geldim ki, bu arzuların anlamsızlığının bilincine vardım. Anladım ki, ruhsal dünyanın dışında gerçek bir hayat yok. Ruh, kendine başka bir hedef koymak yerine, kendi kendinin hedefi olmak zorunda. Bu yol belki sevinçten yoksun ama insan onuruna yakışan bir yol. Ah, ben bu zaman süresince o kadar çok acı çektim ki, büyüleyici güçlerin çoğunu yitirdim. Bir o kadar da iyi oldu bu, onlar ne kadar azsa, yolun doğruluğu bir o kadar kesin insan dış dünyaya ne denli az bağımlı ise, iç dünyasına ulaşma olasılığı da o denli yüksektir. Bütün söylediklerim çok basit formüle edilebilir Dış dünyadan mucizeler beklememek. Ah, bu gerekli, ruhsal yaşamı geliştirmek için gerekli. Kendini dünya kanunlarından kurtarmalısın, ben de politik yaşamımda başarıya ulaşmak üzere adım atmayıp şimdilik zamanımı matematik dersleri vererek geçirmekle başlıyorum. Evet, ben dış dünya için zavallı bir yaratığım, bir hiçim, matematik öğretmeniyim. Kendim için, beni anlayan dostlarım için ise ben eskisinden çok daha yüksek bir yerdeyim ben kendini koruma dürtüsünün alçakça bencilliğini öldürdüm, onun önyargılarını üzerimden sıyırıp attım, ben insanım. ‘Acı çekmeyen insan, yaşamıyor demektir.' Mihail'in böyle düşünmesi ne mutlu. O, acıların yüce sınamasından başarıyla geçti. Yenik düşmedi, kendi teorisine göre, yaşamı tanıyor. Acı onu yeni kahramanlıklar için güçlü kılacak. Şimdi onun için hiç endişelenmiyorum. Tatyana gene de Bakunin'in ne kadar zor bir insan olduğunu ve uzun süre önce onunla olan dargınlığını Liza'ya anlattı. Yakınlarımızı kaybettiğimizde, zindan kadar, mezar kadar korkunç pişmanlıklarla kıvranırız. Kardeşimle kavgalarımı hatırladıkça öyle çok üzülüyorum ki. Ama o ne yazık ki anne ve babama acımadı, onlara birçok üzüntü yaşattı. Hatta bir defasında ona sert bir mektup yazmak zorunda kaldım. Şu anda o öylesine acı çekerken bunu anımsamak ne zor. Zavallı Mihail. Biz birbirimizi o kadar çok seviyoruz ki. Ama ben onun ailemize gösterdiği acımasızlığa ilişkin tüm düşündüklerimi söylemeliydim. O ayrılıp yabancı insanların olanaklarıyla geçinmeye karar verdi. İşte, okuyun benim bu sert mektubumu. Haklı mıyım. Şimdi yargılayın beni. Liza, dar, beyaz sayfalara merakla gözlerini dikti. Bir anne ve baba, oğullarının yabancı insanların hesabına yaşamasını kabul edebilir miydi. diye yazmıştı Tatyana. Mihail, Mihail senin bu açık duygusuzluğun yüreğimi parçalıyor. Biliyorum ki, bu mektubumla seni kızdıracağım ve benden nefret edeceksin buna kendi kendimi mahkûm ediyorum. Seni anlayamayacağımı sanıyorsun. Maalesef. Ben, seni istediğinden çok anladım. Ben (sana göre) sana bu son adımı attıracak kadar önemli şeyi duyumsamalıydım inanmalıydım ki, bu adıma seni götüren duygu, onunla mücadele edemeyeceğin kadar güçlü ve oldukça da ateşli. Oysa ben, bu davranışında saydıklarıma benzer hiçbir şey göremiyorum aksine sadece senin ailene karşı gösterdiğin umursamazlığı, bencilliği görüyorum... Mihail bugüne dek her zaman seni savunduk senin lehine konuşurken belki de gereğinden fazla hiddetleniyorduk ama seni soğuk, bencil yürekli olarak görmelerine dayanamıyordum ve o anda kendi anne babamla konuştuğumu unutuyordum. Ve dün babam ‘Sana bir daha söylüyorum, Mihail asla sevemez' dediğinde onun düşüncelerine karşı çıkabilecek bir söz bulamadım Mihail, kendimi ne denli kötü bir durumda duyumsadığımı bir bilseydin. Babamın söylediği doğru olabilir mi... ... Mihail, sana yüreğimi açtım... Peşinen biliyorum ki, düşüneceksin, belki de mektubumu okuyunca hak vereceksin. Sana karşı ikiyüzlü olamazdım. Susmaktansa ve yüreğimde senin için kötü herhangi bir şey gizlemektense senin dostluğunu kaybetmeyi tercih ederim. Liza, mektubu okumayı gözyaşlarını güçlükle tutan serzenişle baktı. bitirdiğinde Tatyana'ya Kardeşime karşı ne kadar haksızmışım. O, insanlara duyduğu aşk ve hizmet etme arzusuyla gerçekten büyük bir insan, ama gençliğinden beri çevresindekiler onu anlamadı. Onun doğası o denli karmaşık ve sıradışı ki, herkesin onu anlayıp gerekli değeri vermesi olanaksız. Evet, diye onayladı Liza. Yurtdışında da öyleydi. Mihail pek çok haksızlık ve acımasızlık yaşadı. Ama o yürekli bir kahraman ve insanlar bunu anlayıp önünde saygıyla eğilecekler. Eminim ki, iradesini ne işkence ne de hapishane ızdırapları kıracaktır. Pestel ve Petraşev'lerin kahramanlığı onun cesareti karşısında gölgede kalacak o, sonuna dek ideallerine sadık kalacak. Tatyana Bakunina ve Liza Mosolova arasındaki tanışıklık ve karşılıklı sempati, tıpkı başladığı gibi aniden ve anlaşılmayan bir sebeple sona erdi. Onları bir araya getiren duygular tatmin olmuştu. Her biri mümkün olduğu kadar çok diğerinin aşkı ve hüznü konusunda bilgi almaya çalışıyordu. Buna ulaştıklarında ise, kendilerinden ve birbirlerinden garip bir hoşnutsuzlukla ayrıldılar. Karakter olarak çok farklıydılar öyle ki eğer dünyada Mihail diye biri olmasaydı birkaç günlüğüne bile olsa yakınlaşamazlardı. *** Tatyana, Premuhino'ya gitti ve Liza, cimri halasının evindeki odasında hepten yalnız kaldı. Halasıyla nadiren karşılaşıyorlardı. Bak dostum, mesafe, insanlar arasındaki iyi ilişkileri korumanın garantisidir, diyen Evpraksiya Aleksandrovna, Maşa'nın, hanımı için yemeği doğrudan mutfaktan almasını önerdi. Seni pazar günleri görebilirsem sevinirim. Pazar günleri misafirlerim geliyor ve günümü zaten berbat ediyorlar. Söylentilere dayanamıyorum, gerçekten yoksul olduğumdan emin olup benimle ilgilenmekten vazgeçtikleri günden beri özgür ve rahat yaşıyorum. Ama benden çok daha talihli olan bu insanlar pazar günü benim izbeme tıkılmaktan zevk alıyorlar. Ama sana söylemeliyim Elizabeth, yoksulluk insanın en yüce dostudur. Ben senin yaşındayken ve kendimi zengin sayarken, koca adaylarından, sahte dostlardan ve hayranlardan geçilmiyordu. Etrafımda bir koşuşturmaca ve boş, tantanalı bir iltifat tufanı vardı. Ardından, benim yoksul olduğumu öğrendiklerinde sanki bir rüzgâr onları koparıp aldı benden. Artık arayan, pohpohlayan, kur yapan kalmadı. Hepsini ölçüp tarttım. Bana ben olduğum için gereksinim duyan hemen hiç kimse çıkmadı. İşte böyle yaşıyorum Kurt gibi yalnız başına, ama buna karşılık insanlar tarafından aldatılmamış olarak. Halasıyla yaptığı bu tuhaf konuşmadan sonra Liza'nın yaşamında günler renksiz bir monotonlukla akıp gidiyordu. Zaman sanki donmuştu. Bakunin hakkında daha fazla bilgi edinmeye çalışmanın yararsız olduğunu anlamıştı. Tam bir yalnızlık içinde geçmişini canlandırıyordu gözünde Mihail beni sevmiyor ve asla da sevmeyecek. En çaresiz olduğu anda bile bir kez olsun beni anımsamadı, bunu da onun yakınlarıyla yaptığım görüşmelerden anladım. Ama o özgürlüğüne kavuşuncaya dek ben onu düşünmekten vazgeçmeyeceğim. Liza her gün daha iyi anlıyordu ki, Rusya'da tutukluya yardım edebilecek kimseler yok. Petropavlovsk kalesinin ve Çarlık Sarayı'nın duvarlarını hiçbir şey aşamıyordu. Ne yüksek yerlerle kurulan bağlantılara dayanan umutlar ne de yaşlı anne ve babanın yalvarmaları Mihail'in kaderini değiştirdi. Kendisi yurtdışındayken hakkında iki kez idam cezası verilmesine karşın, İmparator Nikolay tarafından bağışlanmış olması da zaten bir mucizeydi. Liza, Belçika'da tanıdığı ve saygı duyduğu türden insanları Rusya'da aramaya karar verdi. Ama bu da son derece güç bir işti, hele bir kadın için. Liza'nın bulunduğu çevrelerde güvensizlik ve aşırı tedirginlik, korku ve bu korkunun yarattığı ikiyüzlülük egemendi. İnsanlar gerçek duygu ve düşüncelerini gizliyor, hatta bazen öyle derinlere gizliyorlardı ki sonra kendileri de bulamıyorlardı. Liza tam bir yalnızlık içerisinde kıvranıyordu. Bazen, özgür olmasına karşın Bakunin gibi hapishanedeymişçesine bütün canlı yaşamdan koptuğu duygusuna kapılıyordu. Öyle gün oluyordu ki hiç kimseyle bir tek kelime bile konuşmaya takat bulamıyordu. Liza, her geçen yıl daha da içine kapandığını hissediyordu. Dünyada hiç kimsesi yoktu. Yoksa, –diye düşünüyordu endişeyle– sonsuza dek yalnız mı kalacağım. Eninde sonunda gençlik sınırını aşacağım, yok olan geçmişimin tek tanığı olacağım ve artık hiç kimse beni anlayamayacak. Günlerden bir gün Evpraksiya Aleksandrovna'ya, on bir yaşındaki oğluyla birlikte taşradan bir arkadaşı geldi. Lizenka, bu iyi insanlarla tanış, dedi yeğenine hala. Ve onu genç bayan ile zayıf, sarışın, zekâsı yaşına göre çok gelişkin, dikkatle bakan oğlana doğru götürdü. Bu Varya Pisareva, diye devam ediyordu ev sahibesi şimdiye dek kendisinde hiç görülmemiş bir şefkatle. Tertemiz biri. Roma hatunu gibi kendisini tümüyle çocukların eğitimine verdi ve Eletz kasabasındaki küçük çiftliğine kapandı. Mitya hep böyle çabuk mu gelişiyor. diye sordu Evpraksiya Aleksandrovna misafire. Umarım zekâsındaki olağanüstü çabuk gelişme sağlığını olumsuz etkilemez. Anımsadığım kadarıyla dört yaşındayken Rusça ve Fransızca okumayı sökmüştü. Şimdi ise herhalde o denli bilgilidir ki, insan onunla oturup sohbet etmeye çekinir. Varenka, onu daha çok oynamaya ve koşmaya yönlendirmelisin, çünkü gereğinden fazla zayıf ve solgun görünüyor. Hayır, Mitya sadece çok iyi niyetli ve uslu bir çocuk. Evet ben buna bizzat tanık oldum. Düşünebiliyor musun Lizenka, bir seferinde Mitya daha çok küçükken ona şeker ve reçel ikram ettim. Annesi odada yoktu ve onun izni olmadan asla hiçbir şey yapmayan ufaklık beni de kırmak istemediği için tatlıları ağzına attı ama Varya gelinceye dek onları yutmadan dilinin üzerinde tuttu. Ne komik bir durumdu öyle, Mitya, her zaman olduğu gibi annesinin gerekli işareti vermesini beklerken, ağzındaki reçelden dolayı da dudaklarını kıpırdatamazken. İtiraf et Mitenka, okuman için de seni aynı şekilde zorluyorlar değil mi. Mosmor kesilen oğlan gururla yanıtladı Hiç kimseyi okuması için zorlayamazsınız. Yoksa onu bilimden soğutursunuz. Zeki, diye düşündü Liza, Mitya'ya gittikçe artan bir ilgiyle bakarak. Okumayı her zaman oynamaya ve yaramazlığa tercih etti, diye ekledi utangaçça bayan Pisareva. Mitya çok özenli ama onun kız kardeşi Veroçka hiç öyle değil. Daha üç yaşındayken kendi masasına oturup topladığı resimleri severek boyuyordu ve gece yarılarına kadar öykü dinlemeye ya da kitap okumaya hazırdı. Çok iyi bir belleği var Her şeyi kolayca kavrıyor ve güçlük çekmeden aklında tutabiliyor. Şükürler olsun tanrıya ki, diğer çocuklar için oynamak ne denli kolay ise Mitya için de öğrenmek o denli kolay. Bundan dolayı da onu bu konuda biraz dizginlemek gerekiyor. Şu haliyle bile yaşıtlarının çok üstünde, dedi öğütlercesine Evpraksiya Aleksandrovna ve Mitya'yı yanına aldı, birlikte kenti dolaşmaya çıktılar. Liza ve Varvara Dmitriyevna yalnız kaldılar ve çocuklar ve çocuk eğitimi konusunda sohbete devam ettiler. Bir tek konuda çok titizim ve onu zorlamaya hazırım, dedi gittikçe daha fazla heyecanlanan Mitya'nın annesi. Oğlumun daima dürüst ve samimi olması konusunda. Evde ona ‘Kristal Kutu' lakabını taktık. Yalan söylemiyor, duygu ve düşüncelerini gizlemiyor. ‘Sadece düşündüklerimi, hissettiklerimi söylüyorum işte onun ilkesi ve tanrıya şükürler olsun ki, Mitya'nın yalandan tiksinmesini ve dürüst olmasını sağladım. Anlaşılıyor ki, seviyorsunuz. oğlunuzu Evet, korkarım aşkım bencilce. deliler gibi Böyle bir aşk despotizme yakın, dedi sessizce Liza. Ama bu bir anne despotizmi. Ben oğlumun benimle tüm düşüncelerini, kaygılarını paylaşmasını istiyorum. Bütün yaşamımı Mitya'ya adadım, karşılığında bir tek onun dostluğunu istiyorum. O benim damarımda kanım, canımın büyük bir kısmı ona ait. Onun üzüntü ve sevinçleri benim de üzüntü ve sevinçlerim olmalı. Yakında Petersburg'a gidecek. Ondan ayrı yaşayacağımı düşünmek dehşet verici. Ama oğlan er ya da geç kendi yaşamına başlayacaktır. Onun uçmasına engel olmamalı. Ne yazık ki bu annelerin kaderi Her şeyini çocuklarına adayıp yaşlanınca yalnız kalmak. Liza her geçen saat yeni tanıdığı bu kadını daha çok beğenmeye başlıyordu. Varvara Dmitriyevna'nın dış görünüşü ilgi çekici değildi. Yüzünün düzgün olmayan hatları, solgunluğu tüm bunlar sıradandı. Ama eğer insan bakmakla yetinmez de Pisareva'nın soru sorarcasına kocaman açılmış gözlerine dalarsa, onları yeniden ve yeniden görme gereksinimini duyabiliyordu. Kocaman gözleri sanki ruhunun derinliklerini yansıtıyordu ve bu gözlere ruhunun ahlaki gücü, dürüstlüğü yansımıştı. Öyle ki bu gözler, onun dış görünüşünün doğurduğu ilk olumsuz izlenimi tamamen silip atıyordu. Varvara Pisareva, Liza gibi dürüsttü ve her ikisine özgü bu nadir özellik doğal olarak, birlikte kaldıkları bu birkaç gün içinde onları yakınlaştırdı. Liza, küçük Mitya'yı da çok sevdi. İçtenlikli insanlarla yüz yüze gelmek, diye yazdı günlüğüne Pisarev'ler gittiğinde, bizi ahlaki olarak arındırıyor. Carlyle'in yazdığına göre, doğruları ifade etmek ancak öncelikli nadir kişilere özgü. Çıkarcılığımız, kendimizi kayırmamız, sahte kibarlığımız, ikiyüzlülük ve korkularımız bizi ne denli çok yalan söylemeye itiyor. Olduğumuzdan farklı görünmeye çalışıyoruz. Bu da yalan ve bizi karanlık bir ormanın derinliklerine sürüklüyor. Aynı zamanda kendi kendimizi de kandırıyoruz. İsteyerek arzumuza feda ediyoruz doğruları. Doğru değil mi ki, Biz mahkûm edilmişiz yalana uğursuz eyeri çağın güçsüz yüreğinde insanın birleşmiş gerçek ve yalan. Sadece korkaklar yalan söyler. Güçlü ve seçkin karakterli kişiler yalanı, her şeyden daha değerli olan gerçeğin üzerinden pas gibi silerler. Yüce olan, her zaman gerçektir. Varvara Dmitriyevna bunun bilincinde ve oğlunun kişiliğinde ikiyüzlülüğe ve yalana karşı tiksinti uyandırarak cesur bir insan yaratmaya koyuluyor. *** Liza'nın hayatında her şey değişti bir anda. Maşa onu yaşlı hanımın yanına çağırdı. Evpraksiya Aleksandrovna, süslü bir karyolada bilinci kapalı bir halde yatıyordu. Yüzü morarmış, yer yer kızıla dönmüştü. Hırıldıyordu. Korkudan adeta dilini yutan oda hizmetçisi, hanımefendinin aniden düşüp sert bir şekilde başını çarptığını anlatıyordu. Sağ kolu felç olmuştu ve konuşamıyordu. İnme. Hanımefendiyi defalarca uyardım, İngiliz usulü kanlı biftekler ve acı soslar zararlı diye. Bu yemekler bir Rus'un midesi için ölümün ta kendisi, dedi doktor. Doktor ateşli bir Panslavist idi ve sükseli bir şekilde sadece Ruslara özgü kısa bir palto giymiş, beline kırmızı kuşak sarmış ve başına geniş bir kasket geçirmişti. Liza hiç uyumadan birkaç gün hastanın başında bekledi. Ne bakımın ne de ilaçların bir yararı oldu. Bir bahar sabahı şafak sökmek üzereyken Evpraksiya Aleksandrovna öldü. O, Liza'nın son yakınıydı. Artık Liza Mosolova'yı Moskova'ya bağlayan hiçbir şey yoktu. Liza, Maşa'yla birlikte başını nereye sokacağını, yaşamını nasıl kazanacağını düşünürken, halasının kendisine çok yüklü bir miras bıraktığını öğrendi. Bundan böyle, İngiltere Bankası'ndaki büyük servetin sahibi, oldukça zengin bir kadın olmuştu. Bu haber Moskova'ya yayılınca, daha önce Liza'yı hiç fark etmeyen çok sayıda insan onun evinin kapısında belirdi. Onlara hanımefendinin rahatsız olduğu, hiç kimseyi kabul edemeyeceği bildiriliyordu. Bu ani köklü değişiklik Liza'yı şaşkına çevirdi. Bir yakınının ölmesiyle gelen maddi olanaklardan yararlanmanın ahlâksızlık olduğunu düşünüyordu. Evpraksiya Aleksandrovna'nın kendisinden başka akrabası olmadığı için, her zaman yapıldığı gibi, cenazeyi kaldırır kaldırmaz patlayan iğrenç miras kavgaları yaşamak zorunda kalmadı. Ölenin damgasını taşıyan eşyalar Liza'yı sadece hüzünlendiriyor, acımaya ve dünyadaki yaşamın anlamsızlığını düşünmeye itiyordu. Miras, ölüm hüznünü yeniden canlandırıyordu. Liza, halasına ait toprak kölelerini hemen azat etti, hizmetçilere ve yaşlı Maşa'ya maddi olanaklar sağladı ve Paris'e gitmek üzere Rusya'yı terk etti. Tüm başkent gazeteleri, sosyete sayfalarında Matmazel Mosolova'nın aldığı yüklü mirasa geniş yer ayırıyordu. Liza bir külkedisiyken prenses olmuş ve zengin olunca yaşadığı toplumda paranın dehşet verici gücünü kısa sürede kavramıştı. İç dünyasında ya da dış görünüşünde hiçbir şey değişmemişti ama eskiden hiç kimse onu fark etmezken, hatta açıkça itici bulurken birden herkes ona gereksinim duymaya başlamıştı. Artık onu güzel ve oldukça özgün buluyorlardı. Liza Paris'e geldiğinde özellikle, birkaç ülkedeki sosyetede bulunan akrabalarıyla ünlü, kendisi de oldukça iyi tanınan Darya Hristoforovna Liven'in mektubuna çok şaşırdı. Aslında daha önceleri Prenses Darya'nın fikirleri hiç de bu mektupta yazdıklarına uymuyordu. Sevgili Liza, diye yazıyordu prenses Fransızca, sosyetik durumunuz, sizi her ikimizin de doğuştan ait olduğu çevreye tanıtmama müsait. Kötü talih, siz ve babanıza acımasız oyunlar oynamıştı. Ama ilahi adalet tecelli etti ve siz yine aramızdasınız, zavallı çocuğum. Alt tabakalara ait insanlar arasında bulunarak ne çok acı çekmek zorunda kaldınız. Bundan dolayı, birçok acıyı ve mutsuzluğu tanıyan ben sizinle tanışmış olmaktan sevinç duyuyorum. Umarım evimde rahat edersiniz. Hemen gelin. Liza, Prenses Liven hakkında anlatılanları anımsadı. Darya Hristoforovna, oldukça ünlü, etkili, güçlü Aleksandır Hristoforoviç Benkendorf'un öz kardeşi, uzun yıllar Londra'da Rus elçisi olarak kalan, sonra da taht varisinin eğitmeni olan Prens Liven'in karısıydı. Evli ve otuz yedi yaşındayken, Prenses Liven, Çar Nikolay'ın iradesine rağmen yurtdışına çıkmış ve bir daha da Petersburg'a, kocasına dönmek istememişti. Metternich'le birkaç yıl süren ateşli bir aşk yaşamıştı ama daha sonra bu aşk karşılıklı nefrete dönüşmüştü. Darya Hristoforovna kocasından ayrılıncaya dek Çar Nikolay'dan özel olarak ilgi görüyor ve Kraliçe Victoria da sürekli onu koruyordu. Palmerston ile dostça yazışıyor, ünlü ve zengin Lordlar olan Aberdeen ve Grey ise bu ilginç kadına duydukları hayranlığı gizlemiyorlardı. Artık pek genç olmayan Guizot ergenlik çağındaki çocuklar gibi ateşli bir şekilde prensese tutulduğunda Prenses ellisini aşmıştı. Yıllarca süren ilişkileri sosyetede saklı kalmadı. Doğuştan gelen diplomasi yeteneği ve politikada kulis faaliyetlerine mükemmel yatkınlığı, kurnazlığı ve soğukkanlı düşünme becerisiyle birleşince bütün yaşamı boyunca Petersburg, Berlin, Paris ve Londra'da özel bir konumda kalmayı garantilemişti. Darya Hristoforovna'nın şan-şöhret düşkünlüğünün sınırı yoktu. Ama bu duraksız yükseliş, gecikmiş bir aşk engeline takıldı. Guizot'ya aşkı yüzünden, Benkerdorf ve kocasının öğütlerine, çarın emir ve tehditlerine rağmen yurtdışında kaldı. Hastalığını, ruhsal durumunu, iki oğlunun ölümünü bahane ederek Petersburg'a dönmeyi reddediyor ve kâh yürekten sevdiği Londra'da kâh sevdiği adamın yakınında Paris'te yaşıyordu. Onun evi, Avrupa'nın diplomatik çevrelerinin ve sosyete dünyasının salonu sayılıyordu ve o da I. Nikolay'ın verdiği zor ve önemli görevleri yerine getirmeye devam ediyordu. Yıllar geçiyordu. Tahtın varisinin eğitmeni Prens Liven öldü ama Darya Hristoforovna dul kaldığında da Guizot ile evlenmedi. Köklü bir soylu ailenin mensubu olarak bir burjuva ile evlenmek doğru olur mu. Böyle bir şey üçüncü sınıfın gelişimi çağında bile olanaksız. Aramızda kast uçurumu var. Zeki, sosyete ölçülerinde çekici bir politikacı ve eğitimli biri olan Guizot, aşklarının yıllar geçtikçe daha da güçlü olmasına rağmen Darya Hristoforovna'yı evlenmeye zorlamıyordu. Prenses Liven'in yaşamına dair tüm bu ayrıntıları, Liza, rahmetli halasından öğrenmişti. Darya Hristoforovna'nın mektubunu okuyunca Liza'nın içinde, bu denli karmaşık bir biyografiye ve kişiliğe sahip kadını görme isteği uyandı. Prenses Liven'in zayıf, yaşlıca bir bayan olduğu ortaya çıktı. Ne allıklar, ne cildine yedirdiği kremler, ne de titizlikle seçilmiş giyimi onu gençleştirebilmişti, özellikle de bir zamanlar düzgün olduğu anlaşılan boynundaki çizgilerde zamanın yıkımı çok net görülüyordu. Dik yaka artık pörsümüş cildi gizleyemiyor, zayıf çenesine ve yanaklarına destek olamıyordu. Prenses Liven hiçbir zaman güzel olmamıştı. Zayıf, küçük ve biçimsiz hatlara sahip yüzünde her şeyi görürcesine bakan, zekâ, hiddet ve alay dolu gözleri insanı derinden etkiliyordu. İnsan yaşlandığında çoğunlukla, dış görünüşündeki tüm olumlu ve olumsuz özellikler daha belirgin bir şekilde ortaya çıkar. Bir insan sarrafı olan Prenses Liven, Liza'nın karakteristik özelliklerini, baskın yönlerini hemen anlamasına rağmen bunu hiç belli etmemeye çalışarak hiçbir kadının tamamen duyarsız kalamayacağı bir sohbet başlattı. Kendinize özen göstermelisiniz, sevgili Liza. Ruhsal durumumuzu sonra konuşuruz, ilk önce fani meselelerimizi halledelim. Terzimin buraya çağrılması için emir vereceğim ve senin gardrobuna birlikte karar veririz. Kuzenim Evpraksiya, çocukluğunda ona dediğimiz gibi, şu gizemli ipe sapa gelmez kız sana herhalde sadece Chateaubriand'ı okumak dışında geceleri yüzüne nemli et, çilek ya da salatalık suyundan hazırlanan maskeler koyman gerektiğini, yoksa cildinin soluk ve kuru olacağını söylememiştir. Oda hizmetçim bununla ilgilenecektir. Ne yazık ki çocuğum, doğumunuza refaket eden iyilik perileri, cildinizin rengine pek özen göstermemiş. Oysaki bu en önemlisi, özellikle akşam ışığında. Kusurlarımızı, kırışıkları ve sarkan yerleri acımasızca ortaya çıkaran gaz lambalarına göre mumlar kadınlara karşı çok daha merhametli. Prenses Liven'i dinleyen Liza şaşkınlığını gizleyemiyordu. Napolyon ve onun Çar I. Nikolay'la bozuşması üzerine konuşacak. Liza'yı kendisine yakınlaştırmaya karar veren Darya Hristoforovna'nın gizli bir amacı vardı. Kendisi katolik kilisesinin etkisi altına girdiği gibi onun ağına mümkün olduğunca çok insanı düşürmeyi de tanrıya en iyi hizmet yolu olarak görüyordu. Liven'e göre, Liza alçakgönüllü, suskun, arzulu, acı çeken ve en önemlisi de çok zengin olduğu için tam katolik kilisenin parlak yaldızlarına gönül vermek üzere yaratılmıştı. Ancak yavaş yavaş, hissettirmeden onu bu düşünceye sevk etmek gerekiyordu. Ve Darya Hristoforovna rahibine danışarak aceleci davranmadan Liza'nın sevgisini ve mutlak güvenini kazanmaya karar verdi. Bir sabah Prenses Liven, Liza'ya şöyle dedi Kader beni iki sevgili oğlumdan ayırdıktan sonra anladım ki, bu dünyadaki yaşamımız tümüyle boş ve alınyazımıza karşı mücadele etmek anlamsız tevekkül, boyun eğmek, sevdiklerimizle en sonunda ve bu kez ebediyen kavuşacağımızı bilmek –işte bu inançla yaşıyorum ben. Ama pek tabii ki bu da başımızdan aşağı kül döküp kendimizi hüzne teslim edeceğimiz anlamına da gelmez. Tam tersine yavrum, kutsal katolik kilisesi ve onun rahipleri acıyı aşmama yardım ettiler. Dünya nimetlerinden ve meşgalelerinden el çekmemeli. En önemlisi günahlarını zamanında affettirmektir. Liza'da günahlarını ödemek üzere fon açma yönünde en ufak bir ilgi göremeyince, onun kilise işlerine karşı tamamen umursamaz olduğunu hissedince, Darya Hristoforovna, tanıştıkları andan itibaren Liza'nın kendisinden beklediğini yaptı. Heyecanla siyaset konuşmaya başladı Tehlike yaklaşıyor, dedi kendinden emin bir şekilde Prenses Liven. Avrupa'daki pek çok büyük olay ufak tefek sorunlardan çıkmıştır. Bizim efendimizin, İmparator Napolyon'a – aramızda kalsın ama bu imparatorun geçmişini de son derece şüpheli görüyorum– yazdığı mektuplarda bir kralın ötekine seslenirken kullandığı ‘sevgili kardeşim' hitabını kullanmayarak sadece ‘dostum' demesi çok yerinde. Bu yine de, düne kadar tutuklu olan biri için hiç de küçük bir onur değil. Louis Bonaparte, Avrupa'daki kral ailelerinin hiçbiriyle politik çıkarlarını gözetebilecek türden bir akrabalık kurmayı başaramadı. Tanrıya şükürler olsun ki, çarımız onun kurnaz planını bozdu. Bu da mı Birinci Nikolay'ın işi. diye merakını dile getirdi Liza. Evet. Majesteleri böylesine utanç verici bir birleşmeyi engellemek için bütün nüfuzunu kullandı. Ama Üçüncü Napolyon evli... Prenses Liven alayla gülümsedi. Evet, soylu olmayan yoksul bir sülalenin kızı Kontes Eugénie Montijo Contesse de Teba ile. Fransa imparatoriçesi olmadan kısa bir süre önce beni ziyaret etti ve salonumda sanki gerçek bir soyluymuş gibi davrandı, düşünebiliyor musunuz. Bu yosmanın geçmişini anımsamasak iyi olur. Evleninceye kadar hayattan zevk almayı seviyordu. Ama zaten Üçüncü Napolyon'un annesi de anneannesi de ahlâk timsali olarak gösterilmezlerdi. Şimdi Bonaparte, Hortense ve Josephine Beauharnais'ı kutsal bir mertebede göstermek için neler yapmıyor ki, ama başaramıyor. Çok eğlenceli ama, bir zamanlar annesinin yazdığı bir şarkının imparatorluğun marşı haline geldiği doğru değil mi. Ne yazık ki dostum, tüm bu insanlar Demimond'a ait. GençAleksander Dumas'nın çok doğru olarak söylediği gibi, günümüz zavallı Fransasında her şey ‘Kamelyalı Kadın'da olduğu gibi ama Demimond'da ahlâk ve edebin zerresi bile yok. İmparatorluk Sarayı ve politikası, borsa spekülasyonları ve hatta edebiyat bile ikiyüzlü, yalan dolu. Ya töreler. Avrupalılar vahşi kabilelerden, iğrenç, edepsiz dansı almışlar ve ona ‘Kankan' adını vermişler. Fransa'nın her tarafında, pavyonlarda, ayaklarını burun hizasına kadar, hatta daha da yukarılara kaldırarak bu oyunu oynuyorlar. Ve düşünebiliyor musunuz bunda hiç de eğlenceli bir yan yok, üstelik son derece uygunsuz. Bizim ciddi valsimiz, doğruya doğru, çok daha eğlenceli. Bunu Guizot ile sık sık konuşuyorum. Unutmayın ki, hiçbir şey, bakirliğin görünüşü kadar heyecan verici olamaz. Darya Hristoforovna akşam yemeğinde konuyu yeniden savaş tehlikesine getirdi. Kısa bir süre önce Üçüncü Napolyon çok anlamlı şu sözleri söylemişti ‘Eğer savaş gemilerim doğu sularında görülürse, bilin ki Rusya'yı fethe gidiyorum. Bu sefer, Moskova kapılarında savaştığımızdan daha yumuşak bir iklimde dövüşme olanağımız olacak.' Bu korkunç ima ile doğrudan bizim Karadenizimizi kastettiği belli değil mi. Böyle bir tehlikeye karşı kayıtsız kalamam. Sevgili Liza, önümüzdeki günlerde sizinle Kraliçe Victoria'nın sarayına doğru yola çıkacağız. Kraliçe ve hükümetin, Rusya aleyhine kurulan düşman koalisyona katılacağına dair tüm belirtiler mevcut. Ben ise, herkesin bildiği gibi, taptığım Çar Nikolay için doğdum ve onun uğruna öleceğim. Birkaç gün sonra Liza, Prenses Liven'le birlikte İngiltere'ye doğru yola çıktı. Darya Hristoforovna'nın Londra'ya gidiş sebeplerinden biri de Guizot ile görüşmekti. Prenses Liven, yaşlılığını paylaştığı, sevdiği bu adam için endişeleniyor ondan ayrılınca üzülüyordu. Boulogne limanında, İngiltere'ye gidecek olan küçük gemiyi beklerken, Liza, Darya Hristoforovna'ya Metternich'le olan yakın dostluğunun neden düşmanlığa dönüştüğünü sordu. Ah, sevgili dostum, diye gözlerini kapatarak gülümsedi Prenses Liven. Bizim çevremizde erkekler, özellikle de üstün olanlar, akıllı kadınlardan hoşlanmazlar. Onlar ancak önlerinde eğilinmesine alışmışlar. Kendisini dêha sanan ve pohpohlanmak dışında bir şey duymak istemeyen biri için akıllı bir kadın, tahammül edilemez bir şeydir. Avusturya başbakanının karısı göz kamaştıracak kadar güzel bir salak, durmadan onu göklere çıkarıyor ve politikayla kesinlikle ilgilenmiyor. *** Mayıs'ın son günleriydi. Soyluların sezonu başlıyordu. Kraliçe Buckhingham dükünün bundan yaklaşık yirmi yıl önce kendisine armağan ettiği sarayda ilk balosunu veriyordu. Kocaman bir parkla çevrili, griye kaçan sarı boyalı, basık görünüşlü, dikkat çekmeyen bu şatoyu, Winsdor sarayı hariç, tüm öteki saraylarına tercih ediyordu Kraliçe. Sarayda geniş bir ilişki ağına sahip Prenses Liven, hiç zorlanmadan Liza'yı saraydaki ilk balo davetlileri listesine aldırttı. Liza bu olağanüstü, neredeyse teatral eğlenceyi izlemek istiyordu. Kraliçe, bu sezonun gözde renginin mavi olduğunu ilan etmiş ve balo davetlilerinin elbiseleri en pahalı ve mavi tonlardaki kumaşlardan dikilmeye başlanmıştı. Öğle saatlerinde ve alacakaranlıkta, sarayın bir ucundan öteki ucuna uzanan avlunun kapalı demir kapılarına daima meraklı insanlar yığılıyordu. Gürültülü trampetlerin haber verdiği devriye teftişine karmaşık bir seremoni eşlik ediyordu Kılıçlarla selamlamalar, tekmil vermeler. Kraliçe muhafız ordusu, Büyük Britanya polisi gibi ağırlıklı olarak İskoçya'dan toplanıyordu. Ancak İskoçya'daki kasvetli göllerin çevresinde ve ormanların arasında yetişirdi böylesine geniş omuzlu, kızıl saçlı pehlivanlar. Vikinglere benzeyen bu eski çobanlar, aynı zamanda dört yol ağızlarını da süslüyorlar ve orada artık bu eski çobanların sürüleri, omnibüsler ve faytonlar oluyordu. Üç renkli nöbetçi kulübesinin yanında, kraliçenin geçtiği girişte adeta canlı heykeller gibi dikiliyorlardı. Koyu renk polis kasketleri ve neredeyse yüzlerinin tamamını gizleyen kürklü muhafız şapkalarıyla, apoletli üniformaları içerisinde tıpkı sarayın çevresindeki taştan aslan ve vazolar gibi yapay, cansız, her tür bireysellikten yalıtılmış gibiydiler. Buckhingham sarayının kapısındaki nöbet değişimi, çocukların en çok sevdiği izlenceydi. Kralın paralı askerleri, onlara kocaman oyuncak askerlermiş gibi geliyor ve annelerinden kendilerine bu oyuncakları satın almalarını istiyorlardı. Canlı insanların bu denli otomatik hareketler yapabileceğine inanmak güçtü. Büyük kapılarda görevli iki süvarinin atları bile trampetlerin mekanik ritmine ve ikişerli sıralar halinde yürüyen şu yapay askerlerin ayak temposuna uyum gösteriyordu. Ama İngiliz sakinlerinin merakı için gerçek ziyafet, saraydaki balo günleriydi. Kraliçe'nin kabulü daha başlamadan, davetlilerin faytonları Buckhingham çevresindeki mahallelerin sokaklarında uzun kuyruklar oluşturuyordu. İngiliz zenginleri ve soyluları, çuha ya da ipekle örtülü, fil gibi iri atlarıyla uyum içerisinde sallanan arabaları ve özel giysili uşaklar tarafından sürülen siyah faytonlarıyla geliyorlardı. Muhteşem atların tıksırma ve kişnemeleri sokakların sükunetini bozuyordu. Daha sabahtan saraya giden yollara dökülen aylak seyirciler, içinde saray elbiseleriyle oturan bayanların faytonlarını inceliyorlardı. Altın simli kumaş ve taftadan, parlak atlastan ya da hafif Hint muslininden balo için uzun ve geniş elbiseler dikiliyordu. Etek kısmının altına yerleştirilen abajur iskeletine benzeyen bir ince metal çember tarafından kabarması sağlanan elbiseler modaydı. Kraliyet çiftine eşlik edecek olanlar, omuzlarından sarkan ağır kumaştan dört metrelik bir kuyruk takmak zorundaydılar. Bayanların saçlarına tutturulmuş duvakların üzerinde pek garip bir görüntü oluşturan demet demet tavuskuşu tüyü sallanıyordu ellerinde ise, kocaman, tüylü yelpazeler oluyordu. Saray hanımları uzun bekleme saatlerini, karınları parlak gergin kuşaklar içine sıkıştırılmış kavalyeleriyle vist oynayarak geçiriyorlardı. Davetliler, akşam saat ondaki davette hazır bulunmak için gündüz saat ikiden itibaren kuyruğa giriyorlardı. Hindistan'dan gelen bir kontes, cılız, sırık gibi uzun kızlarını bu akşam kraliçenin karşısına çıkaracaktı ellerinde bulunması gereken nilüferlerin solmasından korkuyordu. ‘İlk rolünü oynayacak', kraliyet çiftine ilk defa takdim edilecek bu genç kızların yanaklarındaki allık ve pudralar yorgunluğa yenik düşmesin diye, saray elbiselerini giymiş ve tüm nişanlarını takınmış baba ve ağabeyleri tarafından türlü şakalarla eğlendirilmeye çalışılıyorlardı. Ancak, ne pahalı atlas kumaşlar ne tüm başkent basınında defalarca tarif edilmiş, ün kazanmış mücevherler, ne de zarif nilüferler bu aptalcıkları güzelleştirebiliyordu. İngiliz soylu sınıfı, varlığını püritenliğin ağır, boğucu havası ardına saklanarak sürdürmeyi başaran İngiliz küçük burjuvazisinin tam tersine egemenliğinin ve gücünün bedelini pahalı ödemişti. Ortaçağda İngiliz aristokrasisi, dünyanın her köşesinden taşınarak getirilmiş hastalıklara bulaşmış ve onlar tarafından kemirilmişti. Ve eski aristokratların Buckhingham Sarayı'ndaki geçidi, sıklıkla fiziksel sakatlıkların uyuşuk bir gösterisi oluyordu. Disiplinli bir şekilde çifterli sıraya dizilen izleyiciler, yağmur demeden, gözleri yakan sise aldırmadan faytonların pencerelerine dalmış, soyluların kıyafetlerini konuşuyorlardı. Hava kararıyor. Hareket eden şeker kutularını andıran arabaların bazılarında mumlar yanıyor. Vist, en eğlenceli yerinde. Hedefe doğru ağır ağır ilerleyen İngiliz davetlilerin yanı sıra yabancıların faytonları da göze çarpıyor bunlar diplomatik misyon temsilcilerine ait. Akşam saat dokuzda sarayın kapıları açılıyor. Mermer basamaklar geniş holü bir dizi iç içe odaya bağlıyor. Ortalık, giyinmiş kuşanmış, işlemeli kumaştan elbise kuyruklarını güçlükle sürükleyen, kilimlerin üzerinde sessizce duran kadınlarla kaynıyor. Saçlarına aynı şekilde batırılmış tüyler, cenaze törenlerindeki uyuşuk atların yelelerindeki sorguçlar gibi monotonca sallanıyor. Goblenler, resimler, üniforma ve cüppeleri içindeki kralların sönük portreleriyle bezenmiş duvarlara kibirli bir can sıkıntısı tırmanıyor. Donuk, mumdan figürler her yerde görünüyor, kapılara majeste konvoyunun – İngiltere'nin kostüm tarihinin alacalı bulacalı resimlenmesi– askerleri ve subayları yerleştirilmiş. Henry stili büzgülü fenerli kaftanlar ve kısa, geniş pantolonlar, rengârenk şeritlerden kollar ve çamaşırlar, İskoçya'ya ve İngiltere'ye bedbaht Marie Stuart tarafından Fransa'dan getirilen armonika gibi pliseli yakalar burada hepsi bulunuyordu. Elizabeth'in büyük, bakır tokalı atlas iskarpin giymiş maiyet beyzadeleri de, I. Karl'ın çizme giymiş askerleri de buradaydı. Kapıda kırmızı üniformalı ve kürk şapkalı, hareketsiz askerler duruyordu. Darya Hristoforovna, ağır, simli mavi kumaştan bir saray elbisesi giymişti üzeri değerli taşlı, kenarına da samur kürk dikilmiş elbisesinin uzun kuyruğunu güçlükle tutuyor, saçlarını örten, omuzlarından aşağıya inen beyaz tüle tavuskuşu tüyü tutturulmuş bir halde sayısız selamlamalara yanıt veriyordu. Onun arkasında halılarla kaplı merdivenin üzerinde Liza duruyor, çevresine bakınıyordu. Liza, yanından geçen bayanların yüzlerindeki tekdüze, donuk, hiçbir anlam taşımayan ve görünüşe bakılırsa daha çocuk yaşta ezberlenmiş gülümsemeleri hayretle izliyordu. Liza, şu yeni pişmiş vikontese bakın. Muhtemelen kocası paralı burjuvalardan, diyordu Liven, yüzünden gülümsemesini eksik etmeden. Vikont unvanını satın alan, oldukça zengin bir tekstil fabrikatörünün karısı adeta dişi tavuskuşu gibi yüzercesine, pahalı elbisesiyle salondan geçti. Hayali gerçek olmuştu sonunda. Vikontesin şişman, kızıl omuzları dışarıya taşmış, altın işlemeli açık mavi elbisesinin dekoltesinden görünen domates gibi göğüsleri ise patlayacak gibiydi. Kendini beğenmişliğin ifadesi olarak yukarıya kalkmış başının üzerinde üç tane tavuskuşu tüyü sallanıyordu. Mağrur bir tavırla, yere düşen yelpazeyi zamanında yetişip kendisine uzatan hizmetkârın elinden alıyor. Ve cılız düşese selam verirken, o az önceki kendini beğenmiş ifade bir anda dalkavukluğa bırakıyor yerini. Bu yeni soylu ne de rahatlıkla ve kibirle bakıyor kendine aynada. Herkes, unvanlı bir bayana –kolonilerde çok büyük topraklara sahip, kralın çevresindeki ünlü entrikacılardan ve hilekârlığı dillere destan politik dedikoduculardan birisi– yol vererek yer değiştiriyor. Liza, çapkın bakışlarıyla kraliçenin yakın bir akrabasının ilgisini çekebilmek için aniden duran asil, büyük toprak sahibi bir kadını inceledi. Bütün çabaları boşuna. dedi Darya Hristoforovna, birilerinin reveransına dostça baş sallarken. Tüccar ve işadamlarından oluşan şu ayaktakımı gürühu asla Buckhingham Sarayı'nda sevilmeyecek. Ne mutlu ki, hiçbir ikiyüzlülük ve yaltaklanma, kastlar arasındaki farkı silemiyor. İngiliz aristokrasisi hem mecbur olduğundan hem de mükemmel terbiyesi sayesinde ayaktakımına tahammül etmeyi becerebiliyor ama asla onları bağrına basmaz. Ama parlamentoda yan yana oturuyorlar ve devlet işlerini birlikte yürütüyorlar, dedi şaşırmış olan Liza. Siz çok safsınız, yavrum. Lordlar Kamarası, Britanya aslanının sadece yarı felçli ağzı. Avam Kamarası'nı yutmak için hiç usanmadan fırsat kolluyor. Mavi kan taşıyan gerçek aristokrasi de aynı şekilde, üçüncü sınıftan gelen her tür sonradan görmenin, eski asilzadelerin hizmetkârlarından daha yüksek bir konuma ulaşmalarını engellerler. Prenses Liven haklıydı. Şimdinin zenginleri olan burjuvalar nesiller boyu, armaların mızrakları ve kalkanları arasından kendilerine yol açmaya çalışıyorlardı. Çok ağır ilerleyen bu karışma ve aynı zamanda unvanların silinmesi süreci uzun yıllar devam etti. Çok fazla içine kapalı olan ve bu sebeple yozlaşan İngiliz aristokrasisi çoğunlukla aşırı zengindi, bu zenginliğin kaynağında hazineler, büyük topraklar, hisseler, sömürgelerde ve İngiltere'de ticari sermayeler vardı. Büyük ve küçük salonlarda saraylılar geziniyordu. Tahtın önünden reverans yaparak geçiyorlardı. Aynalar, bitişik salonları ve kibirli kalabalığı kat kat fazla gösteriyordu. Tıpkı mumdan figürler müzesindeki gibi burada da her şey belli belirsiz ve karmakarışık. Şu çıplak kafalı, mum rengi yüzü olan, nişanları noel ağacının süsleri gibi üzerinde gülünç duran, elbisesinde renkli şeritler bulunan ihtiyar gerçek bir insan mı yoksa bir karikatürün yansıması mı. Etraftaki bütün insanlar öylesine oyuncak bebeklere benziyorlar ki, gerçek oyuncaklar burada daha çok insana benzerler. Cılız Palmerston, mütevazı takım elbisesinin yerine kısacık pantolon –XV. Louis döneminde Fransız Sarayı'nda giyilenlere benzer bir tarzda–, baldırlarını sıkıca kavrayan ipek çoraplar, siyah taftadan fiyonkları olan lake iskarpinler giymişti. Saçları, havalı hizmetkârların yoğun olarak pudralanmış peruklarının tam tersine doğal ak rengindeydi. Doğuda olduğu gibi İngiltere'de de ağarmış saçlar, büyük bir onur olarak kabul edilir, yaşanan yılların nişanı, bilgeliğin kanıtı, terbiyeli davranış ın belirtisi sayılır. Dünyanın hiçbir köşesinde, İngilizlerinki gibi, ağarmış olmasına rağmen bu kadar özenle bakımı yapılan sarı saçlar görülemez. Kralın etrafında, gizlemeye çalışmadığı bir zevkle nasıl da dolaşabiliyor Beaconsfield Lordu D'İsraeli. Omuzları dik ama frakının etekleri zavallı, ölü bir kuşun kanatları gibi sarkıyor. Büyüleyici, diye fısıldıyor onu bakışlarıyla izleyen bayanlar. Bütün dünyada beğeniliyor. Kraliçe, seralarındaki menekşelerden sık sık gönderiyor ona. Liza taht salonuna geçti. Kraliyet marşı God save the king in (Tanrı Kralı Korusun) ağır nağmeleri eşliğinde, yarı ıssız taht salonuna el ele kraliçe ve kocası Prens Albert giriyor. Onların ardından dağınık bir halde prensler ve dükler. Küçük maiyet memurları, kraliçenin altınla dokunmuş, metrelerce uzun, elbise kuyruğunu, halılarla döşeli taht sahnesinde uzun uzun ve özenle düzeltiyordu. Kadifenin üzerine işlenmiş yıldızlar, çiçekler ve kuşlar sanki iç içe geçerek parıldıyordu. Madalyaları, sırmaları ve apoletlerinin gölgesinde kalarak silikleşen, fark edilemez bir yaratık durumuna gelen saray mareşali, yardımcı ordusuna –kırmızı ceket ve beyaz pantolon giymiş, sağa sola koşuşturan, onlarca tanrının ineği – son emirlerini verdi. Sarayın hizmet bölüğünün komutanı olan Mareşal, şu anda opera şefine dönüşmüştü. Uçuk sarı elinin bir hareketiyle tören başladı. Taht salonundaki ve figüran-misafirlerin girmek için beklediği kapılardaki deneyimli görevliler, bayanların kâh yerlerde sürünen kâh sağa sola takılan uslanmaz elbise kuyruklarını yakalayarak düzeltiyorlardı. Kraliyet çifti, oturuyordu. yaldızlı kadife koltuklarda Atlas elbisesini hışırdatarak, ağdalı bir ifadeyle reverans yaptı Rus elçisinin karısı. Kraliçe ve kocası yanıt olarak başlarını eğdiler. Kraliyet çiftine reverans yapan soylu bayanların soyadları ve unvanları bir tellal tarafından gelişigüzel ilan ediliyordu. Çiftin önünden besili, sarışın Alman hanımları, fidan boylu İsveçli ve Danimarkalı bayanlar, esmer İspanyol ve İtalyan bayanlar geçti. Kraliçe ve kocası gururlu bir edayla onların selamlarına yanıt veriyordu. Amerikan elçisinin karısı süslü püslü üç hemşehrisini takdim etti. Bu baloya gelebilmek için, küçük bir gemiyle okyanusta birkaç hafta yolculuk yapmak zorunda kalmışlardı. Yeni Dünyanın zenginlerinin karıları şu anda duydukları şaşkınlığı, heyecanı, memnuniyeti saklayamıyorlardı. İngiltere'nin, direngen, boyun eğmez komşu adanın halkına duyumsattığı yoksulluğun acımasızlığını, aşağılanmışlığını bir zamanlar bizzat yaşayan bir İrlandalı da üç Amerikalı kadının arasındaydı. Ne var ki, zenginleşmiş köle, eski kötü günleri unutmaya yatkındır. Zenginlik kör edici olabiliyor. Amerika'dan gelen milyoner karıları, kendi aralarında elbiselerinin şatafatını ve mücevherlerini yarıştırsalar da İngiliz leydilerinin yanında sönük kalıyorlardı Hint mihracelerinin karıları karşısında ise hepten sıradan kalıyorlardı. Biz de birer taçsız kraliçeyiz, dedi kızgınlıkla aralarından biri. Ve sahip olduğumuz her şeyin bedelini ödüyoruz. Bizim atalarımız, yüzyıllar boyu kendi vatandaşlarını sömürmemişler. Kral ve kraliçe tarafından selamlanmak onlara pahalıya patlamıştı. Aracılık yapan saray leydileri, öğrettikleri saray protokolü karşılığında son derece pahalı armağanlar almışlardı. Kraliçenin kabulüne çağrı bileti almak çok karmaşık ve nazik bir iştir ama para öyle bir anahtardır ki, saray kapılarını bile açabilir. Ve davetiye alır almaz Amerikan işadamlarının ve Güneyin büyük çiftlik sahiplerinin karıları ve kızları kendilerine göz kamaştırıcı saray elbiseleri aldılar. Fotoğraf makinesinin keşfiyle birlikte saray elbisesiyle fotoğraf çektirmek moda olmuştu. Bu fotoğraflar, New York, Chicago ve Philedelphia'nın herhangi bir konağında tören salonlarına asılacak, tanıdıkları şaşırtacak ya da kıskandıracaktı. Amerikalı burjuvaların son derece şöhret düşkünü karıları fotoğraflarının bir yerlere asılması onuru için her tür masrafı yaparlar ve her tür ödünü çekinmeden verirlerdi. Davetiyeler alınınca, Amerikan elçisinin karısı, ilk oyunu için sahneye çıkan bir oyuncu kadar mutlu ve heyecanlı olan bayanı saraya götürdü. Orada ilk defa bulunan bayan, iki hafta boyunca aldığı özel reverans derslerinin boşuna olmadığını ispatlarcasına, kraliyet çiftinin karşısında büyük bir özen ve dikkatle eğiliyordu. Reverans yapıp geçen tüm davetliler, kendileri için ayrılmış yarım daire biçimdeki taht salonunda yerlerini alarak devam eden geçidi izliyorlardı. Bayanların ardından yabancı elçilik görevlileri yürüyordu Elçiler, sekreterler, askeri ataşeler. Onların saray kostümleri parlaktı ve ceketleri abartılı nişanlarla süslenmişti. Diplomatların ardından bakanlar geliyordu. Majestelerinin parlamento hazinesinin başına atadığı haznedarı ve kraliyet harcamalarını kontrolle görevli bürokrat da sadakatini bildirmek üzere gelmişti. Bakanlar ve mevki sahibi kişilerin ardından, kraliçeye ilk defa sunulacak olan genç İngiliz soyluları geliyordu. Orkestra marş çalıyordu. Davetliler, taht salonunda geçit resmi yapıyorlardı. Geçip giden her kadının elbisesi ve süsleri onbinlerce sterlin değerindeydi. Meraklıları, feodallerin şato ve manastırlarında, mum ışığında dokunmuş, eşi görülmemiş, her tür harika danteli burada bulabilirdi. Yerlerde kâh çavlan köpüğü kâh ateşten diller gibi koşuşturan atlas, simli kumaş kuyruklar samur kürkler, kakım kürkleri, gümüş tilki kürkleriyle ağırlaştırılmıştı. Kadınların yüzleri adeta sayısız kozmetik ürünün reklam panosuydu ve özellikle de Fransız allıkları, kaş kalemi ve pudrasının ününe ün katıyordu. Sarayda, Fransız dili egemendi. Paris'in lüks eşyaları, Pireneler'deki tatil yerleri, Riviera'daki oyun salonları en sevilen sohbet konularıydı. Kraliçe Victoria bu akşam, tam bin beş yüz kez başıyla davetlilere selam verdi. Boynu ve başı şiddetle ağrımaya başladı ve eğilme seremonisi sona erince, herkesin ağırbaşlı bir hava içerisinde dans ettiği ve yemek yediği salonlara yeniden gitmeden önce, kendisini soyunma odasında bekleyen deneyimli masörlerin ellerine bıraktı. Genç bir kız kadar hareketli, yorulmak bilmeyen Prenses Liven, ileri yaşına aldırmadan, Fransız elçisiyle kol kola sarayın dairelerini turluyordu. Düşünebiliyor musunuz Prenses, eşimin Roma-Paris yolculuğu iki hafta sürmüş. Duyduğuma göre yakında yataklı vagonlar yapılacakmış. Aksi takdirde yüksek zümreye mensup insanların demiryollarını kullanması olanaksız hale gelecektir. İki hafta yolculuk. Bu dehşet verici. dedi Darya Hristoforovna. Bir yandan da gözleriyle, Palmerston'un uzun, ince figürünü arıyor ama bulamıyordu. Ben aslında her zaman deniz yolunu karaya tercih ediyorum. Ne yazık ki, Prenses, yakında bazı denizler yolculuk yapmak için tehlikeli olabilir, dedi Fransız diplomatı, sözlerine birçok anlam katmaya çalışarak. Birkaç yüzyıldır yazarların gözde konusu korsanlıktı ancak korsanlığın kökü kazınınca yazarlar da düş kırıklığına uğradılar. Şimdi birçok ülke, kendi filosuyla övünüyor. Rusya suskun ama o da bu konuda çok güçlü, dedi Darya Hristoforovna, sesine özellikle umursamaz bir hava vererek, servis yapılmış masaların bulunduğu salona girerlerken. Henry'nin dillere destan devri bir daha geri dönmemek üzere kapanmıştı. O zamanlar, saray eğlencelerinde misafirlere iyi pişmiş kocaman yaban domuzları, danalar, lezzetli kuğu eti, av hayvanları ve en iyisinden fıçılar dolusu şarap ikram edilirdi. Kraliçe Victoria, misafirlere zengin ama savurganlıktan uzak bir sofra sunuyordu. Özellikle de altın kaplamalı gümüş eşyalarıyla, çok değerli porselenleri ve en ince ketenden dokunmuş karbeyazı masa örtüleriyle gurur duyuyordu. Prenses Liven akşam yemeğinden vazgeçti ve Fransız elçisiyle yaptığı sohbeti sürdürdü. Majesteleri Rus çarı, diyordu Fransız diplomatı, doğal olarak, Balkan yarımadasındaki hareketini kolaylaştırmaya ve gemilerinin Ege denizine ulaşması için Karadeniz boğazlarından geçişlerini sağlama almaya çalışıyor. Ama Türkiye, İngiltere ve Fransa onun bu amaçlarını onaylayacaklar mı bakalım. Söyleyin Prenses, siz de Petersburg sarayı çevresindeki aristokrasi gibi, Kırım yarımadasında bulunan çiftlikleriniz için endişeleniyorsunuzdur herhalde, değil mi. Söylendiğine göre, orası bir cennet köşesiymiş. Hayır, tanrının kutsadığı Tavrida topraklarındaki sarayların kaderi beni endişelendirmiyor, dedi Darya Hristoforovna. Rusya'nın görkemini, askeri gücünü yıkmaya çalışmak ve onun Akdeniz'e çıkmasını engellemeye çalışmak, tehlikeli bir oyun. Ben Kırım'daki parklara ve şatolara üzülmüyorum, onları tehdit eden hiçbir şey yok ben iki başlı kartala karşı gelmeye cüret eden ülkelere üzülüyorum. Kartal'ın gagalaması çok acımasızdır, ölümcüldür. Bu konuşma bitmişti ki, salona, dalkavuk misafir kalabalığı tarafından çevresi hemen sarılıveren, ak saçlı, hafif kambur, dikkate değer bir ihtiyar girdi. Bu, kraliyet hükümetinin başbakanı, durmadan zenginliğine zenginlik katan, belanın ta kendisi, kendine aşırı güvenen, açgözlü ve saldırgan İngiliz burjuvazisinin önderiydi. Prenses Liven, sohbet arkadaşına nezaket gereği bir şeyler söyleyerek ondan uzaklaşıp Palmerston'a yöneldi. Onun geldiğini gören kalabalık saygıyla yol verdi. Sör Henry, dedi Prenses emredercesine. Özgüveninizin ne durumda olduğunu bilmek isterdim. İngiltere'nin bu büyük devlet adamı, bir zamanlar Rus elçisi Liven'in karısına karşı hoş duygular beslemişti. Yıllar geçmiş, Darya Hristoforovna yaşlanmıştı artık, ama bir zamanlar etkileme gücüne sahip olduğu bu adamla karşılaştığında yine de tamamen değişiyordu. Ses tonu bile değişime uğruyordu. Prenses Liven ve Palmerston yaşıttılar ama Kraliçe Victoria'nın bakanı, Gladstone ve D'İsraeli'nin başarılı rakibi, çok daha yaşlı görünüyordu. Ağarmış gür saçları ve favorileri arasından olağanüstü büyük, kuşkuyla açılmış izlenimi veren kulakları sarkıyordu. İhtiyarın ağzı yara izine benziyordu ve yüzü sanki gerilmiş, buruş buruş, kararmış bir parşömendi. Bakışlar donuk, her tür parıltıdan yoksun, gözlerde ise, ağır, küçümseyici bir hava. Prenses, sizi gördüğüme çok sevindim, dedi Palmerston, hiç gülümsemeden ve Fransızca. Her zaman olduğu gibi kusursuz görünüyorsunuz ve hâlâ büyüleyicisiniz. Sizi Londra'ya getiren nedir ve bunu ilk öğrenen neden ben değilim. Endişe beni Paris'ten buralara getirdi. Biz eski dostuz, doğru değil mi, sör Henry. dedi Darya Hristoforovna, parfümlü yelpazesini kâh açıp kâh kapatarak. Size bakarken daima gençleşiyorum. Bir zamanlar kraliçenin balolarında unutulmaz saatler geçiriyorduk. Bana kendi şiirlerinizi okuyordunuz ve kötülüğümüzü isteyenleri keskin alaycılığınızla yere seriyordunuz. Ne yazık ki, bunlar çok gerilerde kaldı, sevgili leydi Dolly. Evet, Sör Henry, devirler, gelenekler ve insanlar nasıl da değişiyor. Benim için değerli olan şeylere karşı siz bu denli düşman değildiniz o zamanlar. Konuşmadan bile birbirimizi anlayabiliyorduk. Politikada kuşkulu ve gerçek dışı hiçbir şeye tahammül edemiyordunuz. Palmerston hafifçe somurttu. Biliyordu ki, Prenses Liven'in sözleri her zaman saklı anlamlar da taşır. Rusya ile gerginliği tırmandırma çabalarına mı taş atıyor yoksa. Şu büyücü Liven her şeyi biliyor, onunla erkek erkeğe konuşmalı, diye düşünüyordu, hesabını bilen, kurnaz politikacı. Burada olup biten her şeyi Petersburg'a bildirecek. Daha da iyi ya. Palmerston zaman kazanmak için susuyor ve Prensesi konuşmaya teşvik ediyordu. Siz bir zamanlar el falına bakıp geleceği çok iyi öngörebiliyordunuz dahası sizinle ikimiz ülkelerin kaderlerini de öngörebiliyorduk. Ufukta ne görüyorsunuz. diye sordu Darya Hristoforovna özenden yoksun bir ses tonuyla. Savaşın patlamamasını dileyelim. Bir diplomat ‘hayır' dediğinde bu ‘belki' anlamına gelir. İngiltere, hiçbir zaman böylesine sorumluluk isteyen bir girişimin ilk ateşleyicisi olmaz ama kendisine güven bağlamış müttefiklerine hakaret edilmesine de tahammül edemez. Majesteleri kraliçenin hükümeti her zaman, nerede olursa olsun, ezilen ulusların koruyucusudur. Türkiye gibi mesela, diye neredeyse kahkaha attı Darya Hristoforovna. Kendi sınırları içerisinde yaşayan Hıristiyanlara görülmemiş eziyetler çektiren vahşi, cahil bir ülke. Tanrı Balkanlar'ı anlaşmazlık vesilesi olarak yaratmış. Ama onların bizim aramızı açmasını istemem leydi Dolly. Sizinle olan dostluğumuz benim için her zaman politikanın üzerinde yer almıştır. Bu dostluk dünyadaki kavgaların dışındadır. Bana inanın, bana güvenin. Palmerston, Prenses Liven'le birlikte uzun resim galerisinden hole kadar geldi burada Prensesi, elinde onun için kakım kürk kaplı geniş bir rotandla bekleyen bir hizmetçi vardı. Prenses Liven hazretlerinin faytonu. diye bağırdı başka bir hizmetçi. Erguvani halılarla kaplı girişe yönelen kapalı arabanın içinde, prensesi, kısa bir süre önce taht salonunu terk eden Liza bekliyordu. Darya Hristoforovna aptal yerine konduğunu düşünüyor ve susuyordu. Prensesin aracı diğer arabalarla birlikte ağır ağır Buckhingham Sarayı'nın avlusuna doğru ilerliyordu. Gece yarısı çoktan geçmiş olmasına karşın, aylak seyirci kalabalığı hiç azalmamıştı. İçeride olup bitenleri görememek, bakışlarıyla, sarayın taş duvarlarını delememek onların boş merakını kışkırtıyordu... Düş gücünün ürünleri genellikle gerçekte var olanlardan daha eğlencelidir. Evet, büyük bir savaş çıkacak, diye düşünüyordu Darya Hristoforovna. O durumda hayatının nasıl karmakarışık bir hale geleceğini düşününce ürperdi. Aslen tam bir Alman, aldığı eğitime göre bir Rus, tüm beğeni ve alışkanlıkları kozmopolit olan Prenses Liven, yine de Romanovlar hanedanına tümüyle sadıktı. Böyleyken savaş sırasında nasıl yurtdışında kalabilirdi. Roma'nın rakibi Yunan kilisesine ve Doğu Avrupa'ya karşı başlatılan sefere sevinecek olanları görmeye tahammül etmesi gerekecekti. I. Nikolay'ın despotça yönetiminin ateşli savunucusu olan Rus Prenses, demokrat ve devrimcilerin Polonya halkının ve Avrupa'daki özgürlüğün celladı olarak nitelendirdikleri ülkeye karşı girişilen savaşı nasıl heyecanla selamladıklarını susarak izlemek zorunda kalacaktı. Ama Rusya'ya dönmeyi düşünemiyor, düşünmek de istemiyordu. Petersburg, özellikle de çocuklarının ölümünden sonra ona iğrenç ve dayanılmaz geliyordu. Üstelik Guizot'yu seviyor ve ondan ayrılmayı aklına bile getirmiyordu. Ama savaşı nasıl engelleyebilirim. Prenses Liven'in keskin zekâsı heyecanla bir şeyler üretmeye çalışıyordu. Ama güçsüzlüğünün de bilincindeydi. Liza, yan gözle Darya Hristoforovna'yı izliyordu ama düşüncelerini okuyamıyordu. Kraliçenin balosunun bitmiş olmasına çok seviniyordu. Liza bütün akşam çok şanssızdı. İlk olarak, taht salonunda reverans sırasında tökezledi, kalkabilmek için dizlerini yere değdirdi (terbiyesizliğin daniskası.). Ardından kendi yerine ulaştığında ayakta kalıp taht önündeki geçit törenini izleyeceği yerde kendini sandalyeye bıraktı. Arkasında duran cüsseli bir saraylı kalkın diye bağırarak onu oturduğu yerden tutarak kaldırdı ve bu arada elbisesinin fırfırını da koparmış oldu. Liza kumaş kuyruğu ile saklanarak güç bela bayanlar odasına ulaşınca saray terzisi belindeki yırtığı şöyle böyle dikip oraya dantel taktı. En sonunda yorgun düşen Liza, kraliçenin misafirlerinden kurtulmayı başardı. Prensesin arabasında bir saatten fazla oturup bu baloya neden geldiğini düşündü. Yoksa bu eskimiş, saçma sapan tiyatro oyununda kendi isteğiyle bir figüran mı olmuştu. Daha fazla böyle yaşayamam. Ruhumun uzun sürede biriktirdiğini bir ay oldu ki saçıp savuruyorum, gereğinden fazla yiyorum, çok uyuyorum ve zamanımı boşa harcıyorum. Ve daha Mihail için hiçbir şey yapılmadı. Liza'nın sevinçsiz düşüncelerini yarıda kesti Darya Hristoforovna. Mükemmel bir balo. Bugün, imparatorluğun en iyi insanlarını görme olanağına kavuştunuz. Kraliçe büyüleyici görünüyordu, ancak biraz kilo almış. Majesteleri her yıl Büyük Britanya'ya bir kral evladı veriyor ama bunun için zarafetinden de azar azar ödün veriyor. Çocuk doğurmayı meslek haline getirmemeli, özellikle de başında bir taç varsa... Liza güldü. Bir tek siz, tahtta oturanlara karşı bile acımasız olabiliyorsunuz, dedi, Prenses Liven'in I. Nikolay'la kavgalı olduğunu anımsayarak. Evet Sevgili Liza, artık saraya takdim edildiğinize göre, yüksek çevrelerde ziyaretlere başlayabilirsiniz. Hiç istisnasız herkes ziyaretinize sevinecektir. Evliliği de düşünebilirsiniz. Ama acele etmeyin ve dikkatli olun. Özellikle de hangi alanda olursa olsun eşitsizlikten kaçının. Evliliğin yükü benim için taşıyamayacağım kadar ağır olunca ve kocam yurtdışına çıkmamı engellemeye kalkışınca erkek kardeşim Aleksandır Benkerdorf, Prens Liven için şunları söyledi ‘Senin üstün zekâna böylesine uzun bir süre tahammül etmek zorunda kaldığı için şimdi senden intikam alıyor.' Bu doğruydu, kendimi yıllarca kocamın hizmetine adadım ve o da bunun sonucunda harika bir diplomat ve bilgili bir adam olarak ün yaptı. Ama yaptığın hiçbir iyilik cezasız kalmaz. İnsanlar, kendi çapsızlıklarının bilincine varmalarını sağlayanları asla affetmezler. Bu bilince de kıyas yoluyla ulaşılıyor... Çok kesin olarak söylüyorum, evlenmeye hazırlandığım falan yok, dedi kararlı bir edayla Liza. Çok iyi. Eğer bağımsızlığınıza değer veriyorsanız birbirimizden ayrılmak zorunda değiliz ve Bay Guizot'ya Roma'ya kadar eşlik edip sonra yine Paris'e gidebilirsiniz. Hayır sevgili Prenses. Sayenizde çok şey gördüm ve anladım. Ama ben Londra'da kalıyorum. Burada yapmam gereken önemli ve zor bir işim var. Belki de size bir yardımım dokunabilir, dostum. Bu dünyadaki seçkin insanların arasında Prenses Liven'in adı henüz silinmedi. O zaman izin verin de, bir arkadaşım için sizin yardımınızı isteyeyim. Çok acı çekiyor. Adı Mihail Bakunin. Petropavlovsk kalesinde hapis. Herhalde hakkında bir şeyler duymuşsunuzdur. Prensesin faytonunu haramiler sarmış olsaydı, yüzüne ancak şu anki kadar dehşet ve kızgınlık ifadesi otururdu herhalde. Siz aklınızı kaçırmışsınız. diye fısıldadı. Çarı katletmeyi planlayan bir vatan haini. Vatanı ve ailesi için yüz karası. Monte Carlo'dan bir dolandırıcıya âşık olsanız bile affederdim. Ama Bakunin'e... Ona yardım edebilecek herkesle konuşacağım. Ve hepsinden önce de Herzen'le konuşacağım. Ruslar arasında en ilginç ve kararlı kişi o. Liza son derece kibar, saygılı ve sessizce konuşuyordu. Ama sesinde direngen bir kararlılık vardı. Tek başına kalınca, Darya Hristoforovna kızgınlığını sese döktü. Yoksulluk içerisinde yaşadığı uzun yıllar onu soysuzlaştırmış. Yok olmak üzere olan bir yaratık o, diye düşünüyordu kudurmuşçasına. Sonradan azize olan İspanyol günahkârlarının yüzlerine benzeyen bir yüzü olan şu suskun ve boyun eğmiş görünen kızda çok yanıldım. Hayır, o hiç de rahibin söylediği gibi Grenada'lı Teresa değil. Yaşlandıkça aptallaşıyorum ve insanlar konusunda gittikçe daha sık hata yapabiliyorum. Benimkisi domuz karşısında inci sıçmak. Manastıra saklanmanın ya da daha iyisi hasta olduğumu ilan edip benim için gerçekten değerli olanlar dışında hiç kimseyi kabul etmemenin zamanı gelmedi mi. Prenses sevgiyle Guizot'yu düşündü. Onun uzun soluklu, sadık aşkı prensesi gençleştiriyordu. Onun için hüzünlenirken aynı zamanda da seviniyordu çünkü neredeyse yetmiş yaşında olmasına karşın hâlâ tam bir kadın gibi, keskin bir acı duyabiliyordu ayrıldıklarında. Guizot, Londra'da günün büyük bir kısmını onun evinde geçiriyordu. Bazen ikisi birlikte, deniz kıyısında bulunan Brighton'a gidebiliyorlardı ve ne yazık ki, orada dinlenmeye çekilmiş olan Metternich'le karşılaştıkları da oluyordu. Darya Hirstoforovna, akşamları genellikle Guizot ile baş başa, o bitmek bilmeyen sohbetleriyle geçiriyordu. Kraliçenin balo verdiği gün iki sevgili görüşememişlerdi ve Prenses Liven yatmadan önce, taş baskılı mavi kağıda, sevgilisi için birkaç satır yazdı. Her zaman olduğu gibi –diye bitiriyordu mektubunu– uzun yıllar boyu bana gösterdiğiniz bağlılık ve verdiğiniz mutluluk için size teşekkür ediyorum. Prenses daha sonra zili çaldı ve koluna giren oda hizmetçileriyle birlikte dinlenme odasına yöneldi. *** Liza, ertesi sabah ciddi ama rahat bir otele taşındı ve kendini yeniden özgür hissetti. Liza, Herzen'i değişik yapıda biri olarak gördü tıpkı Stankeviç, Belinski, Granovski ve uzaktan akrabası olan Nikolay Ogaryov gibi olağanüstü. Liza, 1848 yılında Çağdaşıma dizisinin bir kitabından başını kaldırmadan Herzen'in Hırsız Saksağan öyküsünü okudu ve bir daha unutmadı. Daha sonra Beecher Stowe'un kitabı üzerinde düşünürken, toprak kölesi olan Rus aktristinin hüzünlü sonunu yine anımsadı. Sonunda Londra'ya ulaşarak Herzen'le tanışıp Bakunin'in kurtuluşuyla ilgilenme olanağı bulmuştu. Bir araba kiraladı ve gideceği adresi söyledi. Atlar, Londra sokaklarında yavaş yavaş ilerliyorlardı. Liza görkemli ama karanlık bulduğu bu şehri izliyordu. Yılın bu mevsiminde Londra'nın her yanı yeşile bürünmüştü. Ilık yağmurlarla yıkanmıştı ve parlaktı. Bazı evler çatılarına dek sarmaşık, yaban asmasıyla kaplıydı. Herzen'in evinin yanı başındaki, adeta yaprak cenneti olan Richmond Park özellikle çok güzeldi. Gürültülü köprüden geçerek Herzen'in evine ulaştılar. Birbirinden büyük bir dizi yakası olan kocaman bir kaput giymiş olan arabacı, atları büyük, temiz görünüşlü bir evin önünde durdurdu ve aşağı indi. Keskin zil sesine yaşlı bir kapıcı kadın çıktı ve kibar bir selamla kapıyı açtı. Liza iki tarafı çiçeklerle bezenmiş, düzgün bir patikadan eve doğru yürüdü. Bu arada, kapı önündeki küçük merdivenden kısa boylu, yaşlıca bir İtalyan hizmetkâr inmekteydi. Daha Liza kendini tanıtmadan, çok kötü bir Fransızcayla, ev sahibinin evde olmadığını ve zaten Bay Herzen'in kimseyi kabul etmediğini söyledi. Liza'nın yüzü, yaşadığı bütün düş kırıklığını yansıtıyordu ama hizmetçi bir adım olsun gerilemiyordu. Büyük bir üzüntüye kapılan Liza, dantelli şemsiyesinin ucuyla kumlu çakılları dağıtarak, geldiği patikadan boyun eğmiş bir edayla geri dönüyordu. Bu arada evin ardından iki eliyle iki küçük kızın ellerinden tutmuş bir bayan çıktı. Çocuklarından biri esmer, oldukça hoş ve en fazla üç yaşındaydı diğeri, sarışın, kocaman açılmış hüzünlü gri gözleri olanı ise en fazla dokuz yaşındaydı. Liza, bayanın düşmanca bakışlarıyla karşılaştı ama geri çekilmedi. Bay Herzen beni kabul edemez mi. Onu görmek zorundayım, dedi yalvarırcasına Liza. Sizin herhalde kısa bir süre önce, sonsuz bir aşkla bağlı olduğu karısını kaybettiğinden haberiniz yok. O andan beri sağlığı çok kötü ve iyileşmesini beklemekten başka çare yok. Onu yorabilecek her tür gereksiz konuşmadan korumaya çalışıyoruz. Ben kısa bir süre önce Rusya'dan geldim, diye ısrar ediyordu Liza. Bakunin hakkında. Belki de bu isim ona bir şeyler ifade ediyordur. Herzen'in çocuklarının eğitmeni Malvide von Meysenburg biraz yumuşadı. Bay Herzen'i her tür heyecandan korumak için verdiğim kararımı kendim çiğnemiş olsam da size yardım etmeye çalışacağım. Yalvarırım onunla konuşurken dramlardan kaçının, o çok duyarlı. Birkaç dakika sonra Liza, Herzen'in çalışma odasındaydı. *** Aleksandır İvanoviç Herzen'in yurduna dönmeyi reddedişinin ve çarlık mahkemesi tarafından gıyabında mahkûm edilişinin üzerinden üç yıl geçmişti. Gıyabındaki karara göre, mülkü üzerindeki bütün hakları elinden alınmış ve yaşam boyu Rus devlet sınırları dışında kalmaya mahkûm edilmişti. Moskova yakınlarındaki çiftliğine el konmuştu. O da çarın despotluğuna karşı mücadelesine dayanak sağlayacağını düşündüğünden, bazı kaçınılmaz formalitelere boyun eğerek İsviçre uyruğuna geçmeyi kabul etmişti. Herzen zengindi, ölen babası İvan Alekseyeviç Yakovlev'in kendisine miras olarak bıraktığı paralar zamanında yurtdışına çıkarılmış ve böylece kurtarılmıştı. Herzen, bundan böyle, bir sığınmacı olarak, açık açık Rus çarlığına karşı mücadele edebilirdi. Rusya'da bu dönemde birçok çevre tarafından artık bilinen İskender mahlasıyla önce Fransa ve İtalya'dan Mektuplar , ardından da Rusya'da Devrimci Düşüncenin Gelişimi kitabını çıkarmış ve daha sonra da Rus halkını Batı Avrupa demokratlarının gözlerinden saklayan kalın, yalan perdesini yıkan yazılar yayınlamıştı. Hiç kimse ... bilmiyor, şu Rusların –diye yazıyordu Rusya yazısında–, şu barbarların, şu kazakların ne olduğunu. Muazzam güçlü gençlik çağı, Avrupa tarafından büyük bir değer biçilen halk neyin nesi... Avrupa'nın Rusları tanıdığından çok daha iyi Sezar, Galler'i tanıyordu. Rusya hakkındaki kitaplarda eksik yok ama onların büyük bir kısmı politik hiciv Yazılış nedenleri, bu ülkeyi daha iyi tanıtmak değil... Onların amacı, Avrupa'yı korkutmak ve Rus despotluğunun resmini göstererek ders vermek... Ülkesinin yüce misyonunu öngören Herzen şöyle yazmıştı Tarih sahnesinden hayatı yarım kalan sayısız halk geçti, ama onların Rus halkı gibi gelecek konusunda böylesine muazzam iddiaları yoktu. Bilirsiniz, ‘Sona kalan dona kalır' atasözünü tarihe uygulamak yanlış olur. Çünkü ‘sabır acıdır ama meyvesi tatlıdır.' Yeter ki bu meyveyi yemesini bilsinler. Liza, öyküleri dışında Herzen'in ne bir kitabını ne de yazısını okumuştu. Onun son birkaç yılı düş kırıklıkları, acılar, kıskançlıklar ve kayıplarla dolu özel hayatının trajik gelişmelerini biliyor ve üzüntüsünü paylaşıyordu. 1851 yılının sonbaharının son günlerinde, bir gemi kazasında Herzen, annesini, iyi yürekli Luiza İvanovna'yı ve küçük oğlu Kolya'yı kaybetti. Bu korkunç darbenin üzerinden daha altı ay geçmemişti ki, ölüm yeniden kapılarını çaldı. Yeni doğan bebeği ile birlikte, Herzen'in genç, güzel ve zeki karısı Natalya Aleksandrovna öldü. Herzen, karısının şair Herwegh'e gönlünü kaptırması sonucunda kısa ve karmaşık bir dram yaşamış ama Natalya Aleksandrovna'nın gönlünü yeniden kazanmıştı. Liza, Herzen'in geniş, güçlü eline iyimser duygularla dokundu. El sıkışmasıyla, saygısının, acıyı paylaşma isteğinin, dostça duygularının tüm gücünü ona aktarmak istiyordu. Son yıllarda sinirleri sürekli hastalıklı bir gerginlik içinde olan Herzen, tanımadığı bir kadının içtenliği ve cesareti karşısında ürperdi. Yorgun, somurtkan yüzü yumuşadı, gözlerinden iyimser bir ışık kaydı, gülümsedi. Başlangıçta sohbet oldukça tutuktu. Liza biraz çekiniyordu. Karşısında, çok değişik yapıda biri duruyor ya da en azından kendisi böyle düşünüyordu. Ama Herzen sabırsızdı ve karşısındakinin düşüncelerini okurmuşçasına konuşmayı kendi iradesi altına alıyor ve istediği gibi yönlendiriyordu. Ancak Liza'dan yansıyan çekingenlik ve iyi niyet galip çıktı ve Herzen, deri kaplı, büyük koltuğun arkalığına yaslandı ve biraz sakinleşir gibi oldu. Her ikisini de içine çeken, yumuşak, dingin bir sohbet başladı. Eskiden değer verdiği ve çok sevdiği Paris hakkında şimdi nefretle konuşuyordu Herzen. Büyük devrim geleneklerinin beşiği olan bu şehir artık burjuvazinin ikiyüzlülüğünün, acımasızlığının ve aptallığının simgesiydi. 2 Aralık –Louis Bonaparte'ın darbe yaptığı gün–, Herzen için, kandırılmış Fransa'nın tabutu üzerine çivi çakan çekicin darbesi kadar korkunçtu. Dünyaya yüce gerçeği ve mutluluğu getirmişçesine 1848 Devrimi'ni seviyordu ve Herzen'e göre bu devrim artık mezara gömülmüştü. Eşini kaybettikten sonra yeniden Londra'ya dönen Herzen, bu şehirden çok etkilenmişti. Başkent hem İngiltere'nin gücünü hem de sayısız çelişkilerini yansıtıyordu. Bolluk, azınlığın savurganlığı, çoğunluğun yoksulluğu, sosyal eşitsizlikler ve teknik ilerleme, önyargılar, dargörüşlülük, riyakârlık aynı zamanda toplanma özgürlüğü, siyasal sığınmacılık hakkı ve nispeten az bir polis baskısı, bütün bunlar bir arada olabiliyordu. Şehir çok büyüktü, sanki tek başına bir ülkeydi içinde, buharlı bir makine ya da lokomotif gibi durmadan, gürültüyle, ritmik bir şekilde hareket ediyordu, öğütüyordu zaptedilmez yaşam. Herzen mutlak bir yalnızlık arıyordu ve aradığını kalabalık insan selinde buldu. Bu kalabalıkta, hüznünü dağıtmak ve çalışma arzusu içerisinde yitmek öyle kolaydı ki. Harika, bukolik [14] bir güzelliğe sahip Richmonds Park yakınında bulunan, her tarafını hanımeli sarmış sessiz evin neredeyse köy havasındaki yalnızlığında Herzen, çabasını ölümsüzleştirecek bir faaliyete girdi ve özgür bir Rus basın organı yarattı. Bu köstebek kazısı, bilindiği gibi, belki de yüzyıllardır var olan güçlü temelleri sarsacak ve belki de yıkmayı başaracaktır, dedi Herzen. Liza'yı bahçe kapısına kadar geçirirken Bakunin'e yardım konusunda elinden gelen her şeyi yapacağına dair ikinci kez söz verdi. Liza günlüğüne şöyle yazdı İnsanın sıklıkla vermek zorunda kaldığı en eziyetli mücadele, kendisine karşı mücadelesidir. Yıllar geçiyor ve ben kendimi hiçbir işe yaramayan başarısız biri olarak görüyorum. Yüksek öğrenimin kapıları kadınlar için sımsıkı kapalı, çocuk bakıcılığı ise beni bitkin düşürdü ve bana aşağılanmışlığı duyumsattı. Bakunin'e duyduğum mutsuz aşk o denli acıydı ki, bir kadın olarak kendime olan güvenim tümüyle sarsıldı. Yurdumdaki yaşam bana, yeşil sularında neşeli büyük balıkların soğukkanlı bir hilekârlıkla daha güçsüz balıkları korkutup yuttukları bir göl kadar yalancı ve acımasız geldi. Çaresizliği aşmak için doğadan güç aradım Yazın, çocuk kadar masum, savunmasız ağaçların çiçeklerini, kışın zarif karı okşadım ve uzun süre güneşin doğuşunun ve batışının renk cümbüşüne, taparcasına dalıp gittim. O zaman kendime şöyle diyordum Doğanın kusursuzluğu bize olağanüstü bir müzik gibi boyun eğmeyi öğretiyor, yumuşatıyor ve ulaşılmaz, parlak bir uyku hali olan bu hayatı sevmeye zorluyor. Ama ölüm de bir nevi uyku hali, ancak düşlerden yoksun, ağır, renksiz ve sessiz. Zengin olmak bütün yaşamımı değiştirdi ancak tatminsizlik ruhumun derinliklerinde kalmakla yetinmiyor, hızla büyüyor. Bundan böyle her gün varolma mücadelesi vermek zorunda değilim, dolayısıyla rahat bulamayan düşüncelerim daha gergin ve daha özgür olabiliyor. Herzen ile yaptığı görüşme Liza'yı derinden etkilemişti. Toplum ölçüsünde saygınlık kazanmış kişilere karşı umursamaz davranmak, olumlu bile olsa söylediklerine karşı çıkmak, Bakunin'den Liza'ya miras kalmış bir alışkanlıktı. Ve Liza, siyah gözlü, bakışları keskin ama aynı zamanda hüzünlü bu şişman adamı kendine özgü o kuşkuculukla incelemişti. Onun özgüven dolu konuşmasını, son derece düzgün, güzel, seçkin davranış tarzını da gösteriş düşkünlüğü olarak yorumlamıştı. Ama buna rağmen Herzen'deki garip, neredeyse elle tutulur yetenek, düşünce parlaklığı ve hızı, polemikçi mizaç ve en önemlisi de sözlerinin yürekliliği, sıcaklığı Liza'yı büyülemişti. Kavga, şiirlerimdir demişti Herzen. Bu güzel sözleri hiç unutmadı Liza. Hatta onlarda şarkılara özgü bir ses ahengi buluyordu. Herzen'in ve daha önce Brüksel'de tanıdığı insanların, tıpkı gökyüzü, doğa, müzik gibi kusursuz, büyüleyici olduğu fikrine vardı. Ve bir gün insanlığın nasıl yaşaması gerektiğini gösterebilmek için, bugünün vahşetini, acımasızlığını yok etmek için yaratılmışlardı. İşte bu insanlar cenneti yeryüzünde kuracaklar ve artık kötülüğe, acıya yer olmayacak. –diye yazmıştı Liza günlüğüne– Eğer onlar olmasaydı, Dante'nin cehennemin kapısında söylediği ‘Ey buradan içeri giren, tüm umudunu geride bırak' sözü dünyanın üzerinde çınlayacaktı. 1853 Mayısında, Herzen'in kurduğu Özgür Rus Basımevinin açılışı yapıldı. Basımevinin yöneticisi, Herzen'in ortağı ve dostu Polonyalı sığınmacı Ludrig Çernitzkiy'di. Dizgiciler de Polonyalıydı ve aralarında Londra'ya sığınan Sigizmund Krasotzki de vardı. Aynı tarihlerde Polonyalı demokrat sığınmacıların gazetesinde şöyle bir yazı çıktı Herzen Rus halkının görevini kavradı onu yürekten kutluyoruz. Biz de kendi payımıza düşeni yapacağız. Nikolay'ın hükümetiyle hiçbir zaman işbirliği yapmayacağımızı, Rus halkıyla birlikte onun şeytani hükümetine karşı kardeşçe bir araya gelmeye ise her zaman hazır olduğumuzu göstermenin zamanı geldi. Liza, Herzen'i sık sık ziyaret ediyordu. Herzen'in üç çocuğu, özellikle de on dört yaşındaki Aleksandır, Liza'yı çok sıcak karşılıyorlardı. Yalnız, Herzen'e adeta tapan ve onu hiç istisnasız tüm ziyaretçilerinden kıskanan çocukların eğitmeni Malvida Meysenburg, Liza'ya karşı soğuk ve kuşkucu davranıyordu. Çağının tüm özgürlükçü fikirlerini destekleyen bu eğitimli Alman kadını, tıpkı Liza gibi, sonradan yoksullaşan eski bir soylu ailenin kızıydı ve dolayısıyla yaşamını kazanmak için ders vermek, çeviri yapmak, çocuk bakmak zorundaydı. Demokratik harekete yakınlığı ve Herzen'in ailesi ile birlikte yaşaması sonucunda çeşitli ülkelerden çok sayıda başarılı insanla karşılaşma ve onları çok iyi tanıma olanağına kavuşmuştu bununla da çok gurur duyuyordu. Temmuz ayında Özgür Rus Basımevi, Herzen tarafından yazılan ‘Öp Babanın Elini' başlıklı bir bildiri yayınladı. Liza, ‘Tom Amcasının Kulübesi'ni okumaya başladığı geceden bu yana, hiç durmadan düşündüğü her şeyi bu beyannamede buldu. Herzen, toprak kölelerinin özgürlüklerine kavuşmalarını sağlayacak zorunlu koşulların olgunlaştığını yazmıştı. Kendisi de bir asilzade ve devrimci olduğu için özellikle orta halli asilzadelerin onun çağrısına yanıt vereceklerini düşünüyordu. O dönemde Rusya'daki yeni gücün
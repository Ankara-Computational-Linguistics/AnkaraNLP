ve Marina Rashid Kadyrkaev ile çalışmaya başladı. Ancak takım daha sonra ayrıldı. Type 59 (tabanca) Type 59, 1959 yılında Çin Halk Kurtuluş Ordusu'nun bazı birimleri için Norinco firması tarafından üretime başlamıştır. Bu silah Kızılordu'nun kullandığı Makarov PM'lerin kopyasıdır. Mv mv, (move sözcüğünün kısaltması) bir ya da daha fazla dosya ya da dizinin yerini değiştirmek için kullanılan bir Unix komutudur. Önceki dosya silinir ve yeni dosya eski veya yeni bir adla yaratılır. Komutu kullanırken yazma izinlerine dikkat edilmelidir. mv myfile mynewfilename dosyayı yeniden adlandırır Rmdir rmdir, (remove directory) Unix'te boş dizinleri silmek için bir komuttur. -p seçeneği ile üst dizinler de silinebilir. rmdir dizinin_adi İguananın Gecesi (oyun) İguananın Gecesi, Amerikalı oyun yazarı Tennessee Williams'ın 1961 tarihinde yayımladığı tiyatro oyununun adıdır. Williams, özgün adı The Night of the Iguana olan oyununu 1948'de yazmış olduğu bir kısa hikâyesine dayandırmıştır. Oyun ilk kez 1961 yılında Penguin Yayınları'ndan çıktı, aynı yılın 28 Aralığında da Broadway'de "New York Royale Tiyatrosu"nda sahnelendi. Oyun yine o yıl "New York Tiyatro Eleştirmenleri Birliği Ödülü"nü aldı. Türkiye'de ilk kez 1966 tarihinde Altın Kitaplar'dan Canset Unan'ın çevirisiyle ve İguana Gecesi adıyla basılan eser son olarak da 1990 yılında Can Yayınları tarafından Ülker İnce'nin Türkçesiyle "İguananın Gecesi" adıyla yayımlanmıştır.(ISBN 975-510-232-9) Eser 1964 yılında ABD'de aynı adla sinemaya da aktarıldı ve bu sinema filmi Türkiye'de bu kez İguana Geceleri adıyla gösterildi. Altın Kitaplar'dan çıkan 1966 tarihli kitabın tiyatro eseri formatında değil de düz yazı şeklinde aktarıldığı anlaşılmaktadır. Zaten kitabın üzerinde eserin türünün bir roman olduğu belirtilmiştir. Bu nedenle maddenin ana başlığı olarak özgün haline daha yakın olması dolayısıyla Can Yayınları'nın 1990 yılındaki baskısı baz alınmıştır. "İguananın Gecesi", 1951 tarihli İhtiras Tramvayı (A Streetcar Named Desire)'ndan başlayarak oyunları defalarca sinemaya aktarılmış olan Tennessee Williams'ın sinemaya uyarlanmış son oyunlarından biridir. Dışlanmış, yalnız ve umudunu yitirmiş, ruhsal yönden zayıf, aşırı hassas ve yaralı insanların iç dünyalarını anlatan oyunların yazarı Tennessee Williams, konusu 1940'lı yıllarda Meksika'da geçen "The Night of the Iguana" oyununda da, inancını kaybederek kiliseyi bırakan, alkole boğulmuş Shannon adındaki eski bir din adamının turist rehberliğine soyunması ve rehberliğini yaptığı bir otobüs dolusu kız okulu öğretmenini gezdirirken bir sinir krizi geçirerek hepsini rehin alarak eski dostu Maxine adlı dul bir kadının moteline kaçırması anlatılmaktadır. Oyun bu turistik motelde geçen bir gece boyunca eski papazın kendisiyle hesaplaşmasını anlatır. Tennessee Williams'ın 1961'de yayımladığı "The Night of the Iguana" Penguin Yayınları tarafından basılmıştı. Aynı yılın 28 Aralığında da "New York Royale Tiyatrosu"nda sahnelendi. İlk sahnelendiği o oyunda Shannon rolünü Patrick O'Neal, Maxine rolünü Bette Davis Hannah Jelkes rolünü de Margaret Leighton üstlenmişlerdi. (Sinemada bu rolleri sırasıyla Richard Burton, Ava Gardner ve Deborah Kerr oynamışlardı) Tennessee Williams'ın “İguana Gecesi” adlı eserinin İstanbul Devlet Tiyatroları tarafından 2000 - 2001 tiyatro sezonunda sahneleneceği 25 Eylül 2000 tarihinde basında ilan edilmiştir. “İguana Gecesi” nin [[17 Ekim 2000 tarihinde [[AKM]] [[Oda Tiyatrosu]]’nda seyirci karşısına çıkacağı belirtilmiştir. [[Tennessee Williams]]'ın 1961 tarihinde yayımladığı oyunu, 1964 yılında [[John Huston]] tarafından aynı adla (The Night of the Iguana) sinemaya da uyarlandı. Senaryonun yazılmasına katkıda bulunup filmin yapımcılığını da üstlenen Huston, bu siyah beyaz filminde [[Richard Burton]], [[Ava Gardner]] ve [[Deborah Kerr]]'a rol vermişti. Film Türkiye'de [[İguana Geceleri (film)|İguana Geceleri]] adıyla gösterime sunulmuştur. Filmin Türkiye'deki Türkçe adlarından birinin de "Ateşli Geceler" olduğuna dair bir iki kaynak vardır. Film 1965 yılında "en iyi yardımcı kadın oyuncu", "en iyi sanat yönetimi" ve "en iyi sinematografi" dallarında [[Oscar]]'a aday gösterilmiş, "en iyi kostüm" (siyah beyaz) dalında bu ödülü almıştı. [[Dosya:İguana Gecesi T.Williams Altın Kitaplar.jpg|thumb|sağ|130px|1966 Altın Kitaplar basımı. Adının "İguananın Gecesi" değil "İguana Gecesi" olduğuna dikkat. Üzerinde "oyun" değil "roman" yazıyor.]] Oyuna ve oyundan yapılan sinema uyarlamasının özgün adları ve bunlara Türkiye'de verilmiş değişik adlar topluca gösterilmiştir: [[Kategori:Amerika Birleşik Devletleri tiyatro oyunları]] [[Kategori:Ä°ngilizce kitaplar]] [[Kategori:Broadway tiyatrosu oyunlarÄ±]] [[Kategori:1961 tiyatro oyunlarÄ±]] [[Kategori:Sinemaya uyarlanmış oyunlar]] [[Kategori:Tennessee Williams oyunlarÄ±]] 29. Altın Ahududu Ödülleri 29. Altın Ahududu Ödülleri, Altın Ahududu Ödülü Vakfı tarafından 2008 yılının en kötü filmlerini "onurlandırmak" amacıyla 21 Şubat 2009 tarihinde Hollywood, Kaliforniya'daki Barnsdall Gallery Salonu'nda düzenlenen törendir. Adaylar 21 Ocak 2009 tarihinde açıklandı ve "The Love Guru" yedi kategoride aday oldu. Ödül sonuçları 650 gazeteci, sinema izleyicisi ve Amerika Birleşik Devletleri ve başka 19 ülkeden daha 19 film uzmanının oyları dikkate alınarak açıklandı. Ödülleri, törenin kurucusu Jim Wilson dağıttı. "The Love Guru" aday olduğu En Kötü Film, En Kötü Aktör ve En Kötü Senaryo kategorilerinde ödülü kazandı. Paris Hilton, "The Hottie and the Nottie" filmindeki performansıyla En Kötü Kadın Oyuncu, "" filmindeki performansıyla En Kötü Yardımcı Kadın Oyuncu dallarının da bulunduğu üç kategoride ödül kazandı. Paris Hilton, bir yıl içinde bu ödülü en çok kazanan aktris oldu. Önceki yıl düzenlenen 28. Altın Ahududu Ödülleri'nde Eddie Murphy "Norbit" filmindeki oyunculuğuyla üç ödül almıştı. Pierce Brosnan, "Mamma Mia" filmindeki rolüyle En Kötü Yardımcı Erkek Oyuncu ödülü aldı. "Indiana Jones ve Kristal Kafatası Krallığı" filmi En Kötü Prequel, Yeniden Çevrim, Yan Ürün veya Devam Filmi ödülünü kazandı. Uwe Boll, yönetmenliğini yaptığı "1968 Tunnel Rats", "", ve "Postal" adlı filmleri ile En Kötü Yönetmen dalında ödül kazanırken ayrıca En Kötü Kariyer Başarısı özel ödülünü kazandı. Adaylar, Altın Ahududu Ödülleri töreninin geleneğine uygun olacak şekilde Akademi Ödülü adaylarının açıklanmasından bir gün önce, 21 Ocak 2009 tarihinde açıklandı. 2008 yılının en fazla adaylık elde eden filmi, yedi adaylıkla "The Love Guru" isimli film oldu. Ödüller sonuçları yaklaşık 650 gazeteci, sinema izleyicisi ve film uzmanının oyları ile belirlendi. Amerika Birleşik Devletleri'nden 45 ve 19 başka ülkeden film uzmanı oy kullandı. The Night of the Iguana (anlam ayrımı) Varberg Varberg, İsveç'in güneybatı kuşağında bulunan bir kenttir. Şehir, deniz kıyısında engebeli bir arazi üzerine kuruludur. Kent, tüm Halland bölgesinde olduğu gibi kumlu sahillere sahiptir. Varberg, bu bağlamda bölgede turistik olarak ilgi çeken yerlerden biridir. Varberg, engebeli düzlüklere sahip bir arazide kuruludur. Yeşil alanlardan ve ağaçlardan yoksun olan bölgede, kayalık alanlara ve kumullara rastlanır. Ünlü İsveçli yazar Esaias Tegnér, 1826 yılında bu konuda kenti, ülkenin en az cazip yeri olarak tanımlamıştır. Ancak kumlu sahiller yazın yine de turistik açıdan ilgi çekmektedir. Varberg'in bir başka coğrafi özelliği, doğal sınırlara sahip olmasıdır. Kıyı boyunca yapılan yirmi dakikalık bir yolculuk sırasında farklı türden arazi yapıları görülebilmektedir. Kentin adı tarihi yazıtlarda "Wardbergh" (Türkçe: "Gözetleme tepesi") olarak geçmektedir. Aynı adla inşa edilen kent kalesi ise 1280'lere kadar uzanan bir tarihe sahip olup, dönemin Danimarka akınlarından korunmak için yapılmıştır. Kent yakınlarında yer alan "Getakärr" adlı yerleşke, kalenin 1 km kuzeyinde kurulu olup, 14. yüzyılda kalenin adını alarak Varberg adını almıştır. 15. yüzyılda 5 km kuzeye taşınan kasaba, 17. yüzyılda ise yıkıldı. Bunun hemen ardından kent, kalenin olduğu bugünkü topraklara taşındı. 1645 yılında imzalanan Brömsebro Antlaşması ile Halland bölgesinin Danimarka'dan İsveç'e otuz yıllık bir döneme mahsus geçmesiyle aynı dönemde, kentin yaklaşık 600 nüfusu vardı. 1658 yılında imzalanan Roskilde Antlaşması ile bugünkü şeklini alan bölge, tamamen İsveç'e geçti. 1666 yılında baştan sona yanan kent, 1863 yılında ikinci kez yandı. Bu afetlerden sonra evler baştan sonra taş ve tuğladan inşa edildi. 1890 yılında kentin nüfusu 4,000'e ulaştı ve sanayileşmenin de etkisiyle 1930'da 8,500'e kadar yükseldi. Birçok tarihi yapının günümüze kadar ulaştığı kentte, 1970'lerde yeniden düzenleme çalışmaları yapıldı. Kentte yer alan kent kalesi turistik açıdan en çok dikkat çeken yapıdır. Başta kale olarak inşa edilen yapıda günümüzde farklı amaçlar için eklenmiş yeni bölümler mevcuttur. Yine kentin yanında yer alan "Varberg Radyo İstasyonu", 127 metre yüksekliğe sahip olup, UNESCO tarafından çevresiyle beraber Dünya Miras Listesi'ne eklenmiştir. Bunların dışında şehirdeki sahiller yazın ilgi çekmekte ve turistik değer taşımaktadır. Saygılı Yosma Saygılı Yosma (Fransızca: ), Fransız yazar ve filozof Jean-Paul Sartre'ın 1946 yılında Fransızca olarak kaleme aldığı tiyatro oyunu. İki perde olarak yazılan eser 1930'ların Amerika Birleşik Devletleri'nde geçer. Seçkin bir güneyli ailenin, oğullarını, siyahi bir adamı öldürdüğü için ceza almaktan kurtarmaya çalışmasını anlatmaktadır. Aile, bunu beyaz bir hayat kadını olan Lizzie MacKay'i oğulları yerine masum bir siyahi adamı suçlaması için yalancı şahitlik yapmaya ikna ederek başarmaya çalışır. İlk kez Kasım 1946'da Paris'te sergilenen "Saygılı Yosma", Sartre'ın 1945'te ABD'ye yaptığı ziyaretlerdeki gözlemlerine dayanır. Yazar, 1931 yılında bu ülkede gerçekleşen ve dokuz siyahi adamın iki beyaz hayat kadınına tecavüz etmekle suçlanarak ceza aldıkları Scottsboro davasından ve ziyareti sırasında tanıştığı Richard Wright'ın kitaplarından ilham alarak bu oyunu yazdı. Sartre eserde, ırkçılığı ve Amerikan toplumundaki sınıf sistemini beyaz bir fahişe, ona tecavüz etmekle suçlanan siyahi bir adam ve cinayet işlemiş zengin bir beyaz adamın hikâyesini anlatarak ironik bir şekilde eleştirdi. Sartre'ın Varoluşçuluk coşkusuyla yazdığı ve Lizzie'nin çevresinde sert erkekler, zorba zenginler ve linççiler varken seçimlerinde ne kadar özgür olduğunu sorguladığı oyun pek çok eleştiri aldı. Yazarın bir Fransız olarak müttefikleri Amerika Birleşik Devletleri'ne bu oyunla ihanet ettiği söylendi. Sartre bu eleştiriye "Ben ABD'ye değil, ırkçılığa karşıyım" diyerek cevap verdi. Kısa bir zaman geçirdiği ülkenin günlük alışkanlıkları hakkında doğru gözlemler yapamadığı da bir diğer eleştiriydi. Ayrıca, Sartre'ın yarattığı siyahi karakterin güçsüz ve çaresiz bir portre çizmesi, haksızlığa karşı mücadele etmek yerine kaçmayı tercih etmesi de liberal ve sol kesimden izleyiciler tarafından hoş karşılanmadı. Sartre, 1952'de çekilen sinema filmi ile, oyunun Sovyetler Birliği'nde sergilenen uyarlaması için yeni bir son yazdı. Bu yeni sonda Lizzie yalancı şahitlik yapmayı reddederek sınıf ayrımcılığı ve ırkçılıkta bir kırılım noktası ortaya çıkardı. Yazar, değişiklikle ilgili olarak "Biliyorum ki çalışan genç kesimden pek çok insan bu oyunu izledi ve üzücü bir şekilde sonlandığı için hayal kırıklığına uğradı. Hayata asılmak zorunda olan bu kitlenin ihtiyacı olan tek şeyin umut olduğunun farkındayım" yorumunu yaptı. Baş karakterin kahramanca kararı ve oyunun iyimser sonu 1930'ların ABD'sindeki ırkçılık gerçeğini yansıtmadığı için çok eleştirildi. Sartre'ın az bilenen oyunlarından biri olan "Saygılı Yosma" ile ilgili olarak André Gide, 15 Mart 1947 tarihli günlüğünde "Sartre'ın "Saygılı Yosma"'sının bir çeşit başyapıt olduğunu düşünüyorum. Son iki uzun ve sıkıcı romanından hoşlanmamıştım fakat "Saygılı Yosma", "Duvar"'da yazdığı harika hikâyelerden sonra yarattığı en güçlü ve mükemmel metin" yorumunu yaptı. II. Dünya Savaşı'nın ardından Fransa'nın üzerinde Amerika Birleşik Devletleri'nin kültürel etkileri görülmeye başladı. 1945 yazında ülkedeki sinemalarda ABD'nin kara filmleri gösterildi. Daha önceleri Sergei Eisenstein ve Vsevolod Pudovkin gibi Rus yönetmenlerin filmlerine ilgi duyan Sartre ve Simone de Beauvoir artık Orson Welles filmlerini takip etmeye başlamışlardı ve Stalin'in Rusya'sında heyecan verici bir şey olmadığına inanıyorlardı. Çift, Welles'in Citizen Kane isimli filmini çok beğenmişti. Savaşın ardından 1945 yılında Sartre, Amerika Birleşik Devletleri'ni iki kez ziyaret etti ve ülkede ırkçılığın düşünmediği kadar büyük boyutlarda olduğunu gözlemledi. Annie-Cohan Solal'e göre evinden, günlük hayatından ve tarihsel hoşgörülerden uzakta olduğu bu ziyaretler Sartre'ın politik mücadelelerinin de başlangıcı oldu. Gezilerinden sonra yayınladığı yazılarda da bu ırkçılığı sürekli eleştirdi. Le Figaro'daki makalelerinin ilkinde ABD'nin gerek kuzeyinde gerekse güneyinde siyah insanlarla beyaz insanlar arasındaki farkın kendini çok şaşırttığını yazdı. Sadece hizmet sektöründe iş bulabilen siyahların sokaklarda beyazların yanından geçmesi bile problem oluyordu. Sartre'ın gözlemlerine göre beyaz Amerikan toplumu siyahlarla ilgilenmiyordu ve onların da kendileri ile ilgilenmemesini istiyordu. Beyazlar için siyahların tek ilgilenmesi gereken asansörler, bagajlar ya da beyazların ayakkabıları olabilirdi çünkü zencileri makine gibi görmek istiyorlardı. Bu konuda yayınlanan ilk makalesinin ardından Amerikalılar kendi iç işlerine karışmaması konusunda Sartre'ı uyardılar. Yazar, Le Figaro'da yayınlanan ikinci makalede "Öyle görünüyor ki siyah problemini çözmenin tek bir yolu var ve bu da çok kolay değil. Amerikan işçi sınıfı (hem beyazlar hem de siyahlar), yönetim sınıfına karşı çıkarlarının tek olduğunu anlar ve beyaz işçiler zencilerle birlikte eşit haklar için mücadele ederse bu dava kazanılır." diye yazdı. Irkçılık, savaş ile birlikte Sartre'ın ilgi alanına girmiş bir kavramdı. Saygılı Yosma'yı yazmadan önce gene 1946 yılında "Reflexions sur la question juive" ("Irkçılık ve Yahudiler") isimli bir yazı yayınlamıştı. Bu yazısında, uç noktalardaki Nazi'lerden değil, ırkçılığın Fransa'da görülen etkilerinden bahsetti. Sartre'ın "Bir Yahudi nereden gelirse gelsin ve ne yapmış olursa olsun öldürülmeli. Bir kavgaya hazırlandığı ya da bir direnç hareketinde yer aldığı için değil. Çok daha basit bir sebepten: Bir Yahudi olduğu için." diyerek antisemitizmi özetledi. Yazarın ilk kez gözlemleme fırsatı bulduğu kapitalizme karşı tepkisi de "Saygılı Yosma"'yı yazmak oldu ve bu oyunu yazarken de konuya aynı bakış açısıyla yaklaştı. Tıpkı bir Yahudi'nin tek suçunun Yahudi olması olduğu gibi, "Bir zenci her zaman kötü şeyler yapar." ön yargısının hakim olduğu bir dünyayı anlattı. Sartre, oyunu yazarken 1931 yılında ABD'de gerçekleşen Scottsboro davasından ilham aldı. Bu davada, Alabama'ya doğru giden trende iki hayat kadınına tecavüz ettikleri iddia edilen dokuz siyah adam yargılanmış ve hepsi ırza geçmekten suçlu bulunmuştu. Mahkeme sırasında kadınlardan birinin suçlamasını geri çekmesine rağmen yüksek mahkeme fikrinden geri dönmemiş ve sanıklar yıllarca hapis yatmışlardı. 1931 yılında Alabama'da iş bulmak için güneye giden trene binmiş olan beyaz ve siyah işçiler arasında tren hareket hâlindeyken kavga çıktı. Tren yolu polisi Alabama'da bulunan Scottsboro kasabasında 25 Mart 1931 günü dokuz Afro Amerikan ile dört beyazı trenden indirerek tutukladı. Tutuklanan iki beyazın erkek kıyafetleri giymiş kadınlar olduğu anlaşıldı. Ruby Bates ve Victoria Price isimli bu kadınlar sorgularında iş aramak için o trende bulunduklarını söylediler. Aslında hayat kadını olan Bates ve Price hapse girmek istemedikleri için dokuz gencin kendilerine tecavüz ettiğini iddia ettiler. Birbirini tanımayan dokuz siyahi adam, tamamı beyazlardan oluşan bir jüri tarafından yargılanarak tecavüzden suçlu bulundu ve on üç yaşında olan Roy Wright haricindekiler ölüm cezasına çarptırıldı. Bu dava "kanuni linç" kavramının yayılmasına da sebep oldu. ABD'nin beyazların egemen olduğu güney eyaletlerinde adaletin yanılması ile çok sık karşılaşılıyordu. 1882 ile 1946 arasında ABD'de beş yüzün üstünde siyah linç edilmişti. Buna rağmen bu dava uluslararası kamuoyunda geniş yankı uyandırdı. Komünistler, Amerikalı siyahlar ve destekçileri genç adamları savunmak için ellerinden geleni yaptılar. Kadınlardan birinin suçlamasını geri çekmesine rağmen Scottsboro Çocukları olarak adlandırılan mahkûmların en sonuncusu ancak 1950 yılında hapishaneden çıkabildi. Seçkin bir güneyli aileden gelen genç sanayici Thomas ve üç arkadaşı bir futbol maçı sonrasında sarhoş bir şekilde trene binerler. Kuzeyden gelen bir hayat kadını olan Lizzie de kendine küçük güney kasabasında yeni bir hayat kurmak üzere aynı trende yolculuk etmektedir. Sarhoş beyazlar önce Lizzie'ye sarkıntılık ederler ardından trene ait olmadıklarını düşündükleri iki siyah adamla kavgaya tutuşurlar. Thomas cebinden bir silah çıkartarak adamlardan birini vurur. Bunu gören diğer adam camdan atlayarak kaçar. Lizzie ise tüm bu olayların şahidi olmuştur. Oyunun açılış sahnesinde kaçak siyah adam, Lizzie'yi yeni taşındığı apartman dairesinde bulur ve kendisini kurtarması için ona yalvarır. Lizzie'nin bunun için yapması gereken, adamın lehine ifade vermektir. Kadın önce yargıçların ve polislerin midesini bulandırmasını sebep göstererek bu teklifi reddeder. Fakat, adam dışarıda toplanan beyazların kendisini aradığını ve linç edileceğini açıklayınca, hiçbir suçu olmadığını bildiği zenciye yardımcı olacağına söz verir ve ondan gitmesini ister. Zenci, son olarak Lizzie'den kendisini saklamasını talep eder fakat kadın bu teklifi kabul etmez ve adamı gönderir. Lizzie'nin kasabadaki ilk müşterisi, kapı çalındığında saklanan Fred isimli beyaz bir adamdır. Fred, o bölgenin zengin bir senatörünün oğludur ve bir gece önce dans salonunda Lizzie'yi kiralamıştır. Kadınlara güvenmeyen ve Lizzie ile geçirdiği geceye ait utancını kadından yatağı "günah koktuğu" için toplamasını isteyerek gösteren Fred, polisin çıkagelmesini bekliyor gibi görünmektedir. Genç adam Lizzie'ye önceki gece için sadece on dolar teklif edince kadın çileden çıkar. Fakat Fred bir senatörün oğlu olduğunu açıklayınca zenginlikten ve ihtişamdan çok etkilenen Lizzie yumuşar. Gene de parayı almayı reddeder. Bunun üzerine Fred parayı masanın üstüne bırakır. Fred'in Lizzie'yi kiralamasının sebebi bir önceki gün kasabaya gelirken başına gelenleri kadının ağzından dinleyebilmek ve onu istediği doğrultuda yönlendirebilmektir. Çünkü Fred, siyah adamı vuran Thomas'ın kuzenidir ve Thomas'ın cezalandırılmasını istememektedir. Lizzie'ye yaşadıklarını anlattırdıktan sonra bunların doğru olmadığını söyleyen Fred, ona kendisine göre doğru olanları anlatır. Fred'in hikâyesine göre iki siyah adam Lizzie'yi taciz etmiş, bunu gören bazı beyaz adamlar ise kadını kurtarmaya çalışmışlardır. Siyah adamlardan biri bıçak çıkartınca Thomas silahını çıkartarak onu vurmuş, diğer siyah adam da kaçmıştır. Genç adam Lizzie'den polise Thomas lehinde olan hikâyeyi anlatmasını isteyince Lizzie gerçeğe saygılı olması gerektiğini söyler. Fred bu söze karşı "Gerçek diye bir şey yok. Beyazlar ve siyahlar var, o kadar!" der. Lizzie kimseye zarar vermek istememektedir. Fred'e bir kez daha siyah adamın hiçbir şey yapmadığını vurgular. Fred bu söze karşı ise "Zenci kısmı her zaman bir şeyler yapar." der. Fred'e göre beyazların birlikte hareket ettiği ve cezalandırılamayacağı güneyde siyah birini öldürmek bir cinayet değil ancak savunmadır. Son olarak Fred, kadına Thomas'ın tarafında yer alması için 500 dolar teklif eder. Lizzie bu parayı kabul etmez. Ama büyük bir ikilemde kalmıştır. Gerçeğin ne olduğu, ahlâk, kanun ve tecrübeden daha önemli olarak ortada beyazların birliği vardır. Lizzie, ilk kez ait olduğu sınıfla bir hissedebilecek ya da etik değerlerine saygılı kalarak onlardan tamamen uzaklaşacaktır. Bu sırada iki polis Lizzie'nin evine ellerinde yazılı bir belgeyle gelir ve Lizzie'den bu belgeyi imzalamasını ister. Lizzie'ye eğer imzalamazsa Thomas'ın cinayet sebebiyle tutuklanacağı söylenir. Böylece Lizzie, Thomas'ın kurtarılması için ailesinin, polisin ve yüksek makamların ortak çalıştığını anlar. Lizzie belgeyi imzalamamakta direnince, onu hayat kadını olmak suçundan tutuklamakla tehdit ederler. Bu suça kanıt olarak da Fred'in kadının almayı reddettiği için masanın üzerine koyduğu on doları gösterirler. Bunun üzerine Lizzie ve Fred tartışmaya başlarlar. Fred evi terk etmek üzere kapıyı açtığında içeri babası Senatör Clarke girer. Senatör Clarke, Lizzie'ye Fred'e göre çok yumuşak davranır ve doğru bildiklerini sorgulamasını sağlayacak sorular sormaya başlar. Kadının söylediği hiçbir şeye karşı çıkmaz ve onuruna hakaret etmez. Ona çeşitli doğruluk tiplerinin olduğundan bahseder. Senatör, Lizzie'nin toplumun bir bireyi gibi hissetmesini sağlayarak subjektifleşmesini sağlar. Önemli olan herkesin kabul ettiği ortak doğruya karar verebilmektir. Örneğin, Senatör için en önemli doğru yeğeninin yaşamasıdır. Senatör, oğlu Fred'in aksine siyahların şeytan olduğuna inanmamaktadır. Zenciler sadece önemsiz ve değersizdir. Yanlışlıkla doğmuş, gerçek bir erkek gibi yaşayamayan ve ölümlerinin kimseyi ilgilendirmediği zencilere karşı Thomas gibi bir erkeğin hayatı değerli ve önceliklidir. Çünkü Thomas yönetmek için doğmuştur. Senatörün bir diğer taktiği ise olaydaki kurbanı değiştirmek olur. Fred'e göre mağdur olan Thomas'tır. Senatör ise Lizzie'nin gözünde kurbanı mitolojik bir kadın kahramana dönüştürür. Bu kadın Thomas'ın annesi olan Mary'dir. Senatöre göre Mary zengin ama çaresiz bir kadındır çünkü oğlunun kaderi Lizzie'nin ellerindedir. Senatör Lizzie'ye Thomas'ın hapse düşmesinin Mary'i öldüreceğini söyler. Fakat, eğer Lizzie kâğıdı imzalarsa Mary'nin gözünde yükselecektir. Aşağı ve yukarı tabaka arasındaki ayrımı kullanan Senatör, Mary'nin Lizzie'yi kendi seviyesinde göreceğini söyleyerek Lizzie'yi etkilemeye çalışır. Lizzie'nin iyi bir vatandaş olarak ifade vermesi Mary'i etkileyecektir. Senatör, hikâyesine saygı duyarmış gibi yaptığı Lizzie üzerinde hüküm kurup diğer beyazların onu nasıl göreceklerine odaklanarak kadını beyaz toplumun kurallarının içine çeker. Mary gibi yüksek tabakadan insanların saygısını kazanmak isteyen Lizzie'nin kasabanın dürüst bir vatandaşı olarak kabul edilmek ve beyazların dünyasına girebilmek için ödemesi gereken bedel bir zencinin yaşamıdır. Sonuç olarak Lizzie senatörün vaatleriyle baştan çıkar. Basit bir şahitlik yaparak tüm kasabanın sevgisini ve takdirini kazanacaktır. Bu sözlere kanan Lizzie belgeyi imzalar. Senatör evi terk ederken ilk perde biter. Gece olmuştur. Zenci bir kez daha Lizzie'nin evine gelir ve pencereden içeri girer. Tam bu sırada kapı çalındığı için saklanır. Lizzie kapıyı açar ve karşısında Senatör Clarke'ı görür. Senatör, Thomas serbest kaldığı için Lizzie'ye teşekkür eder. Kadına olan tavırları değişmiştir. Kız kardeşinin gönderdiğini söylediği zarfı Lizzie'ye verir. Lizzie, asil kadından bir mektup aldığı için çok sevinir fakat zarfın içinden yüz dolar çıkar. Senatörün tüm sözlerinin hile olduğunu anlayan Lizzie, senatöre tepkisini: "Bugüne kadar daha saygılı davrandıkları için hep yaşlıları tercih ederdim. Ama şimdi onların diğerlerinden daha uyanık olduklarından kuşkulanmaya başladım." diyerek gösterir. Clarke evi terk ettikten sonra kadın zarfı bir kenara fırlatır. Zenci saklandığı yerden çıkar ve Lizzie'ye linç avının başladığını, kendisini saklaması gerektiğini söyler. Lizzie onu ertesi geceye kadar saklamaya karar verir. Bu sırada beyazlar, kadının sokağındaki evleri aramaya başlamıştır. Lizzie bir tabanca çıkartıp zenciye verir. Eğer gelirlerse adamları vurmasını ister. Zenci ise asla beyazlara ateş edemeyeceğini söyler. O anda kadın zenciyle ne kadar benzediklerini fark eder. İkisi de güçlü beyazların karşısında varolmamaları gerektiğini düşünürek suçluluk hissetmektedirler. Kapıya gelen iki adamı zenciyi hiç görmediğini söyleyerek gönderen Lizzie'nin evine bu sefer de Fred gelir. Kadın, adamı kovmaya çalışsa da Fred zorla içeri girer. Dışarıda bir zencinin linç edildiğini haber verir ve Lizzie'ye dışarıda zencinin linç edilmesini izlerken bir anda kendisini arzulamaya başladığını açıklar. Kadının evine de bu yüzden gelmiştir. Bu sırada banyodan gelen sesleri duyar. Fred, banyodaki zenciyi bulunca, Lizzie ona tabancasına doğrultur. Bunu fırsat bilen zenci kaçar. Final sahnesinde Fred de Lizzie'ye babasıyla benzer bir açıdan yaklaşır. Lizzie'ye kendisinin de tıpkı zenciler gibi değersiz olduğunu ve yaşamaya hakkı olmadığını çünkü dedelerinin kim olduğunu bile bilmediğini söyler. Lizzie de (zenciyle benzer sebeplerden) Fred'i vuramaz. Oyun sonlanırken, Fred Lizzie'ye bakacağına söz verir ve ona ırmağın karşısında bir ev vadeder. Oyunun Sovyetler Birliği'nde oynanan uyarlaması ve bu sergilenişten birkaç sene önce çekilen sinema filmi için Sartre alternatif bir son yazdı. Bu sonda Lizzie kahramanlaştırıldı ve oyun iyimser bir şekilde Lizzie'nin siyah adamın haklarını savunması ve yalan ifade vermeyi reddetmesi ile son buldu. Bu konuyla ilgili Sartre'a yorumu sorulduğunda "Oyunu henüz izlemedim ama Fransa'da çekilen filmin optimist sonunu onaylıyorum. Biliyorum ki çalışan genç kesimden pek çok insan bu oyunu izledi ve üzücü bir şekilde sonlandığı için hayal kırıklığına uğradı. Hayata asılmak zorunda olan bu kitlenin ihtiyacı olan tek şeyin umut olduğunun farkındayım" dedi. Konuyla ilgili olarak Simone de Beauvoir, Jessica Benjamin'e verdiği röportajda, Sartre'a yaptığı işi değiştirmesi gerektiğini hiç söyleyip söylemediği sorulduğunda "Elbette söyledim. O da dediğim şeyi yaptı. Saygılı Yosma'nın ilk versiyonunun çok kötü olduğunu söylediğim için oyun tekrar yazıldı." diye cevap verdi. Tüm çalışmalarında özgürlük felsefesinden bahseden Sartre, insanoğlunun somut bir dünyada yaşadığını inkar etmese de özgürlüğü söz konusu olduğunda tepki verebilmesini istedi. Hangi sınıftan, cinsiyetten, ırktan doğacağına karar veremeyen kişinin dünyasının nelerden oluşacağına kendisinin karar vermesi gerektiğini söyledi. Özellikle ilk çalışmalarında varoluşun ikilemini dile getirerek varolmanın özgürlükler arasına sıkıştığını ve her birinin kendi egemenliğini koruyabilmek için diğer özgürlükleri yok etmeye çalıştığını yazdı. Ahlaki hareketlerin ya da politik sözlerin sınırlarını sorguladığı eserlerinden biri olan "Saygılı Yosma"'daki ana tema ırkçılıktır. Senatör Clarke, Lizzie'yi ikna etmeye çalışırken siyah adam bir suç işlese de işlemese de adaletli olanın daha "iyi" olan adamın kurtarılması olduğunu iddia eder. Senatöre göre daha iyinin tanımı ise "bu ülkeyi (Amerika Birleşik Devletleri) kurmuş olan" adamlardır. Fred'e göre ise dünya iyi ve kötünün tanımlarının açık bir şekilde yapıldığı bir yerdir. Hem kadın düşmanı hem de ırkçı olan genç adam, Lizzie ile geceyi geçirdiği yatağa bakarak yatağın günah koktuğunu söyler. Ayrıca, siyahlar hakkında konuşurken bir siyahın masum olmasının söz konusu olmadığını çünkü "bir zencinin her zaman bir şey yaptığını" iddia eder. Tüm bu inançların sebebi Fred'in hem zencinin hem de Lizzie'nin günahın açığa çıktığı şeytanlar olduklarına inanmasıdır. Birini yok etmeyi diğerine ise egemen olmayı istemesinin ana sebebi budur. Lizzie ile ilişkiye girmesi ilk önceleri Fred'i rahatsız etse de oyunun sonunda ona sahip olarak ve özgürlüğünü vermeyi reddederek şeytana zarar vermeyi amaçlar. Fred, Lizzie'ye on dolarlık bir fahişe olduğunu söylediğinde kadını bu tanımın içine sokanın kendi bedeni ve kendi on doları olduğunu fark etmez. Lizzie'yi çıplak görmekten utanan adam bu yüzden ışıkları kapattırır, sabah ise gece olanları konuşmayı reddeder. Güce dayalı ırkçılık ve cinsel davranışlardaki alçalma Fred ve kuzeni Thomas'ın ortak özellikleridir. Thomas trende Lizzie'ye cinsel tacizde bulunduktan hemen sonra siyah bir adamı öldürmüştür. Fred ise benzer bir şekilde siyah bir adamın linç edilmesini izlerken birden kadını düşünmeye başlayıp Lizzie'ye karşı cinsel istek duymaya başlamıştır. Bir insanın dünyayı idare ettiğini sanması için iki farklı yöntem olan cinayet ve tecavüze yatkınlığa, gücü olmayan insanlara saygı duymayan iki kuzende de rastlanır. Oyun boyunca mantığı, gerçekçiliği ve insanlığı temsil eden siyah adamın temsil ettiği bu değerler oyun sonunda hiçe yakınsanmıştır. Seyirci, oyunun başlamasından kısa bir süre sonra bu adam için hayatın standart kurallarının işlemediğinin, aksine bu kuralların tam tersinin geçerli olduğunun farkına varır. "Saygılı Yosma", ülkedeki mevcut durum korunarak ABD'nin ırkçılık probleminin çözülemeyeceğinin bir kanıtı gibidir. Eğer siyah işçi sınıfıyla beyaz işçi sınıfı birleşmeyi başarabilirse bu problem ortadan kalkabilir. Oyunda ortaya konulan bir diğer konu ise sınıflar arası farklardır. Cinayet davasında şahitlik yapması gereken Lizzie, güney kasabasına henüz gelmiş bir hayat kadınıdır. Oysa cinayeti işleyen Thomas genç ve seçkin bir sanayicidir. Sartre'ın eseri, yazarın ilham aldığı Scottsboro davasından bu noktada ayrılır: Ortada işlenmiş bir suç vardır ve suçu işleyen Thomas üst tabakadan biridir. Masum siyahi adamın Lizzie'nin dairesine gelip doğruyu söylemesi konusunda yalvarmasının ardından Thomas'ın ailesinin gücü ortaya çıkar. Kuzeni Fred, zina suçundan hapse atılabilmesi için Lizzie ile bir gece geçirir. Senatör, genç kadını ziyaret eder ve ona gizli bir anlaşma teklif eder. Ardından Fred tekrar ortaya çıkarak Lizzie'ye, metresi olması karşılığında finansal destek önerir. Toplumdan saygı görmeyi çok isteyen, ailesinden ve arkadaşlarından uzak, tek önemsediği faturalarını ödeyebilmek olan Lizzie'nin yanlış karar vermesi çok da şaşırtıcı değildir. Sınıf ayrımı temasının en çok fark edildiği anlar, beyaz toplumun önemli bir temsilcisi olan Senatör ile Lizzie'nin karşı karşıya geldikleri sahnelerdir. ABD'nin adalet sisteminin bir simgesi gibi duran Clarke, Lizzie için doğrunun ne olduğunu baştan yazar. Clarke'a göre Thomas'ın siyahi bir adamı öldürmesi önemli olamaz, önemli olan Thomas'ın çok değerli bir insan olmasıdır ve adamın hayatı zencininkine göre çok daha değerlidir. Senatör, Harvard mezunu, iş adamı, komünist düşmanı, önde gelen beyaz bir işveren olan Thomas'ın her açıdan kazandığı bir rekabet ortamı yaratarak Lizzie'nin aklını karıştırmayı başarır. Papazları, doktorları, avukatları, sanatçıları, belediye başkanı ve onun vekilleriyle tüm şehrin (şehrin saygın kişiliklerinin) Thomas'ın yanında olduğunu kadına vurgular. Bunun ardından ise Senatör Lizzie'ye kasabada, tüm kasabalıların onu kabul edeceği ahlâklı bir yaşam vadeder. Lizzie yapacağı yalancı şahitlikle yüksek tabakanın kabul ettiği, düzgün bir vatandaş hâline gelecektir. Lizzie MacKay'in karakteri ve yaptığı seçim Sartre'ın kapitalist toplumlarda doğru seçimlerin yapılmasının zorluğunu gösterme şeklidir. Genç kadın, masum bir zenciye ihanet etmesi için tüm saygın insanlar tarafından zorlanmıştır. Sartre oyunda, eserin baş kahramanı olan Lizzie MacKay'in geçmişi hakkında hiçbir bilgi vermez. Lizzie'nin yaşamı, ailesi, yetiştirilişi ve şu anda olduğu yere nasıl geldiği bilinmez. Ayrıca, karakterin ahlâki bakış açısı da çelişkiler içerir. Örneğin, komünist olmakla itham edildiğine dehşete düşer, "Onlara (zencilere) karşı değilim ama bana dokunmalarını da istemem." der. Fakir olmasına rağmen rüşvet kabul etmeyen Lizzie, zengin, yüksek mevkiden, duyarlı bir annenin ancak katil olan oğlunun lehine yalancı şahitlik yaparsa minnetini ve saygısını kazanabilecektir. Saygın biri hâline gelmek için yalan söylemeyi kabul eden Lizzie'nin anneden beklentisi bir teşekkür notudur. Teşekkür notu yerine yüz dolarlık bir zarf alınca üzülür. Bir zenciyle benzer duygular hissetmekten utanmayan Lizzie tıpkı onlar gibi polisten korkar. Bu açıdan da Lizzie ve zenci bir sınıf dayanışması içindedir. Fakat, "Saygılı Yosma"'da Lizzie ve zenci arasında dengesiz bir iş birliği görülür. Her ikisinin de toplumsal kuralların kurbanı olması birbirlerini anlamalarını sağlar. Buna rağmen ne Lizzie'de ne de zencide birbirlerini kurtaracak öz saygı vardır. Düşmanları tarafından sindirilmiş olan bu ikili, kurtulacaklarını bilseler bile düşmanlarına karşı tetiği çekemezler. Siyah adam yanlış hiçbir şey yapmamış olmasına rağmen suçlu hissetmektedir ve beyazların tüm yargılarını kabul etmiştir. Irkçılığın kurbanları üzerindeki en trajik etkilerinden biri olan kendine yabancılaşmanın görüldüğü zenci adam, tıpkı Fransız kolonilerindeki siyahlar gibi kendisini yaşamaya bile hakkı olmayan bir insan olarak görmektedir. Lizzie beyaz bir kadın olarak beyaz adama kendini pazarlamayı seçebilir ya da herkese herhangi bir fiyatı olmadığını göstererek özgürleşebilir. Fakat bu özgürleşme aynı zamanda zenciyle aynı sınıftan bir mazlum olduğunu da kanıtlayacaktır. Lizzie zencileri sevmediğini söyleyerek ve Fred'e uyandıktan hemen sonra zenci görmenin kötü şans getirip getirmediğini sorarak kendini siyah adamdan uzaklaştırır. Fred ile olan ilişkisinden ve Senatör'ün vadettiklerinden etkilenen Lizzie, kötü şansa karşı güvende olma duygusuna yenik düşerek belgeleri imzalar. Oyunun sonunda zenciye ne olduğu açıklanmaz fakat Lizzie'nin Fred'e teslim oluşu kadının hiçbir şey olmayan geçişini simgeler. Drama, öykü ve roman gibi pek çok edebi türde kadınların ihtiyaçlarını karşılamak için var olan tanrılaştırılmış erkekler vardır. Oyunun sonundaki davranışıyla Sartre'ın Lizzie'si de tıpkı Kierkegaard'ın Regine'i gibi pasif, tanrılaşmış erkeklere hizmet etmek ve erkeklerin arzularını yerine getirmek için yaratılmış bir kadına dönüşür. Oyun, yazılışının hemen ardından 1946 yılında ilk kez Paris'te Théâtre Antoine tarafından sergilendi ve başrolde Hélèna Bossis oynadı. 1948 yılında ise New York'ta gösterildi. Bu versiyonu Eva Wolas uyarladı ve ilk kez 9 Şubat 1948 tarihinde sergilendi. Sartre, oyunun sonunda anti-kahraman bir hayat kadını olan Lizzie'nin gerçek yerine yalanı seçmesini anlatırken didaktik bir kaba güldürü tarzı benimsemişti. Oysa eserin New York'taki sergilenişinde "Saygılı Yosma" bir melodram olarak sunuldu. Eser, şehirdeki Eleştirmenler Birliği tarafından yılın en başarılı yabancı oyunu seçildi. Oyun, New York'ta 350 kereden fazla sergilendi. 1949'un Temmuz ayında, oyunun Chicago'da sergilenmesi için çalışmalar başladı. Bu dönemde yapımcılar, eserin sergilenebilmesi için hem mahkemeye hem de polis baskısına karşı mücadele verdiler. Şikago polis şefi oyunun ismi sebebiyle şehrinde oynanmasına izin vermeyeceğini açıkladı. Yapımcılar tarafından eseri izlemeye davet edildiğinde ise bu teklifi reddederek "Saygılı Yosma"'yı izleyip izlememenin kararını hiçbir şekilde değiştirmeyeceğini açıkladı. Öte yandan, şehir yönetimi oyunun ahlâksızca olduğunu ve iki ırk arasındaki ilişkilere zarar vereceğini iddia etti. NAACP (National Association Civil Liberties Union), "Saygılı Yosma"'yı desteklediğini açıkladı. ACLU (American Civil Liberties Union) ise oyunun savunmasına katıldı. Bu savunmanın ardından sansür bir süreliğine kaldırıldı. 1954'lerin başında oyun Moskova'da sergilenmeden önce Sartre, eserin sonunu değiştirdi ve Lizzie'ye yalan söyletmek yerine zenciyle iş birliği yaptırmayı tercih etti. Böylece, Moskova'daki izleyiciler yalan ifade vermeyi reddeden, kapitalistlerin baskılarına boyun eğmeyen, sınıf ayrımına baş kaldıran bir kahramanı izlediler. Oyunun ismi "Lizzie MacKay" olarak değiştirildi ve Lizzie'yi Lyubov Orlova canlandırdı. New York'taki duygusal hayat kadını melodramı Moskova'da didaktik bir komünist parti kutlamasına dönüşmüş oldu. Oyunu izleyen bir eleştirmen "Başroldeki karakter, Sovyet ordusuna asker olarak girebilir." yorumunu yaptı. Sartre, oyunun Moskova'daki 400. sergilenişine katıldı. Yazar, oyununun stalinist propaganda doğrultusunda değiştirilmesine izin vermesiyle ilgili olarak "Lizzie'nin bilincin ışığına ulaşmasının ardından tamamen kandırılmasına razı olamazdım." dedi. Oyun ayrıca Beauvoir ile Sartre'ın Küba'yı ziyaretleri sırasında bu ülkede de sergilenmeye başladı ve "Saygılı Yosma" bu ülkede yüzden fazla kez oynandı. Türkçeye ilk kez Orhan Veli Kanık'ın çevirdiği eser, 1950 yılında Kanık'ın vefatından sonra "Saat 6 Tiyatrosu" tarafından bir kez temsil edildi. "Saygılı Yosma", Türkiye'de son kez 2005 - 2006 sezonunda İstanbul Şehir Tiyatroları'nca sergilendi. Eserde, Lizzie'yi Bennu Yıldırımlar, Fred'i Burak Davutoğlu canlandırdı. Oyun Kuzey Afrika'da da oynandı. Eseri, Sartre ile birlikte izleyen Afrikalı bir generalin Sartre'a "Saygılı Yosma"'nın tüm Afrika'da sergilenmesi gerektiğini, böylece Fransız topraklarında yaşayan siyahların Amerika'da yaşayan siyahlara göre ne kadar mutlu olduklarının anlayabilecekleri yorumunu yaptığı söylenmektedir. "Saygılı Yosma"'nın 1952 yılında Fransa'da sinema filmi de çekildi. Lizzie'nin Barbara Laage tarafından canlandırıldığı filmde, kadın ilk önce Senatör Clarke'a saygı gösterse de filmin sonunda (tıpkı Sovyetler Birliği'nde oynanan versiyonun sonunda olduğu gibi) senatör ve ailesinin aleyhine şahitlik yaptı ve Thomas cinayetten suçlu bulundu. Beyaz kadının elinin siyah adamınkiyle birleşmesi ile film son buldu. 1974 yılında ise oyun, gene Fransa'da televizyon dizisi olarak uyarlandı. Oyunun Paris'teki ilk sergilenişinin ardından Sartre ile politik görüşleri uyuşmayan kişiler, yazarı, vatanları Fransa'yı Nazi'lerin elinden kurtararak ülkelerine özgürlüğünü iade eden müttefik bir millet olan ABD'yi karalamakla suçladılar. Bu eleştirmenlere göre Sartre'ın oyunu "Amerikan demokrasisine atılan büyük bir iftira" ve "Amerikan misafirperverliğini suistimal" idi. Örneğin, muhafazakâr yazarlardan Thierry Maulnier, Le Spectateur isimli gazetenin 19 Kasım 1946'da yayınlanan sayısında "Eğer oyunu izlediğim salonda Amerikan askerleri olsaydı, Paris'in kurtuluşundan iki sene sonra sergilenen bu eserle Amerikalılara en iğrenç gaddarlık, düzenbazlık ve riyarkarlık ile tahammül edilemez bir rahatsızlık üretildiğini göstermiş olurduk ve ben bu askerlerin yüzüne bakmaya asla cesaret edemezdim." dedi. Fransa'da yayınlanan New York Herald Tribune'de de Sartre'ı eleştiren pek çok okuyucu yorumu yayınlandı. Yazar tüm eleştirelere "Ben bir Amerikan düşmanı değilim. Bu kelimenin ne manaya geldiğini bile bilmiyorum. Eğer medeniyetlerinin sadece çürümüş yanlarını göstermiş olsaydım bu söylenebilirdi ama ben öyle yapmadım." diyerek cevap verdi. Bir diğer gruba göre ise Sartre ABD'de çok kısa bir süre geçirmişti ve bu süre onun ülkedeki problemleri işleyen bir oyun yazabilmesi için yetersizdi. Benzer biçimde Sartre'ın Amerika Birleşik Devletleri'ndeki halkın günlük yaşantısı hakkında yanlış bilgiler aktardığı da iddia edildi. Örneğin Hazel Estella Barnes, bu oyunu bir Amerikalının bu şekilde yazmayacağını çünkü eserdeki ana olayın oluş şeklinin olasılık dışı olduğunu söyledi. Barnes'a göre Lizzie gibi bir hayat kadını, güneyli beyaz centilmenler ve iki siyah adamın bir güney eyaletinde aynı vagonda bulunmaları olasılık dışıydı. New Yorker Dergisi'nin Paris temsilcisi Janet Flanner'a göre ise Sartre, gezileri boyunca kanunları kendi çıkarları doğrultusunda uygulayan çok sayıda güneyli beyefendiyle tanışmamıştı. Bu yüzden Fred, Lizzie'ye atalarından birinin George Washington'la senlibenli olduğunu söylerken Washington'ı Fransızca'da "siz" manasına gelen şahıs zamiri "vous" yerine sen manasına gelen şahıs zamiri "tu"yu kullanarak "tutoyait" olarak tanımladı. Bu güneyli bir zenginin hitap şekli olamazdı. Flanner'a göre Sartre'ın bir diğer yanılgısı ise zenginlerin futbol maçını kazandıktan sonra sarhoş olarak eğlendiklerini düşünmesiydi. Amerikalı yazar Richard Wright tüm eleştirilere karşı Sartre'ın yanında yer aldı. "Saygılı Yosma"'nın Sovyetler Birliği'ndeki sergilenişinden sonra kahramanın kapitalizm karşıtları ve devrimcilerle aynı tarafta olması için oyunun sonunun değiştirilmesi büyük eleştiriler aldı. Sanatın didaktik politikaya alet edildiği yorumlarına karşı çıkanlar ise Sartre'ın görüşlerinin yıllardır bu çizgide olduğunu savundular. Sartre'ın liderliğinde 1945 yılında kurulan "Les Temps Modernes" grubunun amacı, savaş sonrası toplumunu destekler ve kişilik haklarını korurken edebi standartların dışına çıkmamaktı. Başka bir grup ise Sartre'ın oyundaki siyah karakter için politik olarak yanlış bir portre çizdiğini iddia etti. Özellikle komünistlerin düşüncesine göre siyah adam bir kahraman değildi, aksine güçsüz ve çaresiz bir tipti. Ayrıca, oyun boyunca ismi söylenmiyor, sadece "zenci" olarak anılıyordu. Bir diğer nokta ise bu adamın tüm geleceğinin toplum tarafından dışlanmış bir kadının seçimine kalmış olmasıydı. Bu eleştirelere karşı çıkanlar Sartre'ın zenciye belli bir isim vermeyerek siyah olmayan toplumların siyahlara bakış açısını yansıttığını söylediler. Bu toplumlara göre bir siyah ile tüm siyahlar arasında hiçbir fark yoktu. Suçlu olan zencilerin hepsiydi ve bu insanlara göre linç, adaleti sağlayan en önemli mekânizmaydı. Sartre ise çaresiz, tuzağa düşürülmüş ve masum bir adam için yaptığı betimlemenin çok olası olduğunu söyledi. Bu konuda Sartre'a destek veren Richard Wright, bu oyunun ne sol kesimden ne de liberallerin arasından o günlerdeki ırkçılığa karşı çıkan hiç kimsenin olmadığını gözler önüne serdiğini de belirtti. Amerikalı yazar Chester Himes "Saygılı Yosma"'nın üzerindeki etkisini "Sartre, bir Fransız dergisine "Saygılı Yosma"'yı yazmasına sebep olarak ABD'de bir siyah adamın bir beyaz adamı suçlayamayacağı gerçeğini görmüş olmasını gösterdi. Benim polisiye hikâyeler yazmaya başlamamın sebebi de budur. Şiddet fikrini okuyuculara tanıtmak istedim. Tüm bunların ötesinde Amerikalılar şiddetle yaşıyorlar ve şiddet her şeye rağmen her zaman kazanıyor." diyerek açıkladı. Bir diğer Amerikalı yazar Richard Wright ise oyunla ilgili "Sartre'ın "Saygılı Yosma" oyunu çok ilgimi çekti. Jean-Paul Sartre benim ülkemin gerçeklerini çok iyi anlamış ve ifade edebilmişti. Bu şiddetli algılama bende Amerikalı yazarların Amerikan gerçeklerine yaklaşırken örnek alabilecekleri bir davranış hissi yarattı." yorumunu yaptı. Erdem Åženocak Erdem Şenocak (d. 1979), Türk tiyatro sanatçısı ve sinema oyuncusu. İTÜ Endüstri Mühendisliği mezunu olup İstanbul Üniversitesi Dramaturji ve Tiyatro Eleştirmenliği bölümünde yüksek lisans yapmaktadır. Tiyatroya İTÜ Sahnesi'nde başladı. 2005'te İTÜ MT'de tiyatro yapmaya başladı. 2006 yılından beri Bilgi Sahnesi’nde eğitmenlik ve yönetmenlik yapmaktadır. İTÜ MT'nin Seyyar Sahne grubuna katılımından sonra Seyyar Sahne'de sanat hayatına devam etmektedir. Şirince'de Celal Mordeniz ile birlikte Tiyatro Medresesi'ni kurmuştur. 2010 yılında kurulmuş olan "Performans Araştırmaları Derneği" tarafından desteklenmektedir. Yolculuk - İTÜ Sahnesi - 1999 Babil'e Bir Melek İniyor - Friedrich Dürrenmatt - 2000 Gülünç Kibarlar - Molière - 2001 Ben, Pierre RiviÃ¨re - 2006 Vaiz - 2007 Müfettiş - Nikolay Vasilyeviç Gogol - 2001 Arturo Ui'nin Yükselişi - Bertolt Brecht - 2002 Macbeth - William Shakespeare - 2005 Cimri - MoliÃ¨re - 2005 Tehlikeli Oyunlar - OÄŸuz Atay - 2009 Yolculuk - İTÜ Sahnesi - 2003 Troilos ile Kressida - William Shakespeare - 2004 Küskün Aşıklar - Molière - 2008 Bahar Noktası (Bir Yaz Gecesi Rüyası) - William Shakespeare - 2009 Guru Josh Paul Walden (d. 6 Haziran 1964 - ö. 28 Aralık 2015), İngiliz müzisyen ve Guru Josh Project adlı elektronik müzik grubunun üyesi. Post-Acid House türününün Almanyada'deki ikonudur. 1989'da Walden's Record Label'dan çıkan "Infinity" adlı şarkısıyla tanınmaktadır. Bu şarkı daha sonra 1990 yılında BMG Records tarafından tekrar piyasaya sürülmüştür ve 2008 yılında Almanyalı DJ Klaas tarafından remixi piyasaya sürülmüştür. Walden Jersey'de diş hekimliği yapan Harold Walden'ın oğlu olarak doğmuştur. Diş hekimliği okuduktan sonra 1981 yılında Jersey Sands Nightclub'ta "Syndrone and Animal" takma adıyla klavye çalarak müzik hayatına başlamıştır. Daha sonra Seal ve Adamski ile grup kurmuştur. 1989 yılında Guru Josh "Infinity adlı şarkıyı piyasaya sürdü. Bu şarkı albüm ile aynı ismi taşıyordu. Şarkı Almanya İngiltere ve Avusturya başta olmak üzere Avrupa'da çok popüler oldu. 2008 yılında Klaas'ın remix yapmasıyla birlikte yeniden ünlü oldu. Bunun yanında infinity'nin 2012 ve 2014 versiyonları da şu anda mevcut. Fakat 2008 remixi kadar üne kavuştuğu söylenemez. Guru Josh 1990 yılında diğer singleları olan "Freaky Dreamer", "Holographic Dreams", ve "Whose Law (Is It Anyway?)," şarkılarını piyasaya sürdü.Şarkılar İngiltere listelerinde 26. ve Almanya listelerinde 12. oldu. 1991 yılında "Hallelujah" çıktı. Bundan kısa bir süre sonra Guru Josh "Dance in Cyberspace" adlı müzik videosunu Darrel Jameson, Guy Labbé, Dave 'Flipping Mental' Evans, Marcus Pennell işbirliğiyle çıkarttı. Guru Josh 1989 yılına kadar konserlerine devam etmiştir. Onun müzik tarzı 1990'dan günğmüze kadar DJ'leri etkilemiştir. Müzik kariyerine devam ederken "Louie Fabrix" takma adıyla 3 boyutlu gözlük sergisi açmıştır.New York, Madrid, Paris ve Berlin'de açılan sergiler büyük ilgi görmüştür ve olumlu eleştiriler almıştır. Walden 28 Aralık 2015'te daha 51 yaşında iken intihar ederek hayatına son vermiştir. 2007 yılında "The Guru Josh Project" Big City Beats tarafından kuruldu.Grup Guru Josh, Snakebyte ve Darren Bailie'den oluşuyordu.2008 yılında "Infinity" şarkısı "Infinity 2008" adıyla yeniden piyasaya çıktı. Şarkı Belçika, Hollanda ve Fransa listelerinde 1. sıraya kadar yükseldi. Çek Cumhuriyeti, Eurochart Hot 100 ve İngiltere'de ise 3. oldu.l Marley ve Ben Marley & Ben, Regency Enterprises tarafından yapılan ve 20th Century Fox tarafından dağıtılan komedi-dram-macera-romantizm animasyon filmidir aile kitleler için. Filmin Kuzey Amerika galası 25 Aralık 2008 tarihinde yapıldı. Yönetmenliğini David Frankel'in yaptığı ve başrollerini ünlü oyuncuları Owen Wilson ve Jennifer Aniston'ın paylaştığı 2008 yapımı komedi türü ABD filmidir. John ve Jenny yeni evli bir çifttir. Çocuk sahibi olmakla ilgili kuşkulu olan John, bu konuyu arkadaşı ve meslektaşı olan Sebastian'a anlatır ve arkadaşı ona çözümü söyler; John, Jenny'yi oyalamak için ona mutlaka şirin yavru bir köpek almalıdır. John köpeği alır ve ismine Marley koyarlar. Kısa zamanda şirin köpek yavrusu Marley büyür fakat sorunlarıda beraberinde getirir. Karı-koca çift Marley'i ne yaparlarsa yapsın eğitememektedirler. Marley yaptığı hınzırlıklarla ve yaramazlıklarla evi dağıtmaya başlar, hayatları cehenneme dönüşür ve komik olaylar böylece gelişir. Kilis kebabÄ± Kilis kebabı, Kilis yöresine ait bir kebaptır. Kilis'te daha çok "Kilis Tava" olarak bilinir. Koyun eti, kırmızı biber ve isteğe göre soğan ya da sarımsak başlıca malzemeleridir. Hazırlanan kıymaya bir tepsinin içinde el yordamıyla yassı bir şekil verilir. Kenarları domates ile de süslenebilir. Bu kebap Kilis’te kara fırınlarda pişirilir. Robot süpürge Elektrikli süpürgelerin belirli bir algoritmaya bağlı olarak insan etkileşimi olmadan çalışan tiplerine robot süpürge denir. Sert veya yumuşak yüzeylerdeki katı ve sıvı maddeleri barındırdıkları hazneye süpüren ve çeken robot süpürgelerin kendilerini otomatik olarak şarj eden tipleri de bulunmaktadır. Robot süpürgelerin genelinde bulunan bazı özellikler bu cihazların ev için kullanımlarını kolaylaştırmaktadır. Bu özellikler aşağıdaki gibi sıralanabilir: Ticari olarak bilinen ilk robot süpürge 2001 yılında Electrolux'ün üretmiş olduğu Trilobite'tır. 2002 yılında iRobot Roomba'yı piyasaya sürmüş, ve 2009 yılının Kasım ayına kadar 3.8 milyon adet Roomba satmıştır [1]. iRobot Roomba ve Scooba modelleri Kasım 2009'dan, Neato serileri ise Eylül 2013'ten itibaren Türkiye'de de satılmaya başlanmıştır. Bazı popüler robot süpürge modelleri aşağıda belirtilmiştir (harf sıralamasına göre). Ticari olarak bilinen ilk robot süpürge Electrolux tarafından üretilmiş olan Trilobite'tır. Yüksek maliyeti (~1399 USD) sebebiyle geniş bir kullanıcı kitlesine ulaşamayan Trilobite'ın üretimi, 2.0 sürümünden sonra durdurulmuştur [2]. Trilobite diğer robot süpürgelerin aksine sonar sensörler kullanmakta, ve içerisinde bulunduğu ortamın haritasını çıkarmaktadır. Harita eşliğinde navigasyon yapan Trilobite bir yeri sadece bir kere süpürür, hiçbir objeye çarpmaz, asla kaybolmaz ve sığamayacağı boşluklardan geçmeyi denemez. Amerikalı robotik firması iRobot tarafından üretilen iRobot Roomba, 2002 yılından bu yana 10 milyon adet satmış olup, şu anda dünyanın en çok satan robot süpürgesidir. Benzer özelliklerdeki tüm rakiplerinin toplamından fazla satmıştır. Roomba Trilobite'ın aksine sadece çarpışma sensörlerine ve infrared navigasyon sensörlerine sahiptir. Bulunduğu ortamı spiral olarak dolaşarak her noktayı süpürmeye çalışan bir algoritması bulunmaktadır. 500 serisi modeller içerisinde bulunduğu odanın düzeni ile ilgili herhangi bir bilgiyi sensörleri vasıtasıyla edinemez veya öğrenerek aklında tutamaz. Bu yüzden Roomba 500 serisi etrafı süpürürken pek çok yere çok yumuşak bir şekilde dokunmakta ve pek çok yerden birkaç defa geçmektedir. 600 serisi modeller ile algılama ve modelleme yetenekleri sayesinde çok daha kısa sürede temizlik yapabilmektedirler. Roomba 600 serisi yaklaşık 100m alanı tek şarjda temizleyebilmektedir. Roomba, diğer yer temizleme robotları arasında fırçalayarak temizlemesi ile öne çıkmaktadır. Birbirine ters dönen fırçaları sayesinde yerdeki kıl, tüy, saç, toz ve parçacığı içine alır. Vakum ünitesi ise kalan çok ince tozları temizler. 700 serisi Roomba modellerinde HEPA filtre bulunmaktadır. Roomba 2013 yılının sonunda 800 serisini çıkarmıştır. Çok çabuk kirlenen ve tıkanan kıl fırçalar yerine karşılıklı dönen iki adet kauçuk fırça ile daha etkili temizlik yapabilmektedir. Sahip oldukları navigasyon teknolojisi ile büyük mekanlarda ve çok odalı evlerde dahi kolaylıkla Ev Üssüne geri dönebilmekte ve kendi kendine şarj olabilmektedir. Türk yazılım ve donanım geliştirme firması MoPromo Teknoloji tarafından geliştirilen RoboTurka piyasaya 2009 yılında sürülmüştür. Tıpkı iRobot gibi infrared sensörlere ve çarpışma sensörlerine sahip olan RoboTurka, navigasyon algoritması sayesinde spiral/dairesel temizlik yaparak ev içinde optimal temizliği yakalamaya çalışır. Roomba ve Trilobite'dan farklı olarak temizlediği yüzeye ultraviyole ışık yayarak sterilizasyon yapar. RoboTurka'da süpürmeye ek olarak silme (paspas) özelliği de bulunmaktadır. NeatoRobotics firmasının ürünü olan XV serisi robotlar gerçek bir vakum motoruna haizdirler ve lazer ışını ile gerçek zamanlı haritalama yapmaktadırlar. Bu robotların geniş fırçası ve lazer haritalama özellikleri sayesinde çok daha hızlı ve eksiksiz temizlik yapabildikleri gözlenmiştir. Her gün için ayrı saate programlanabilirler, yüksek güçlü oldukları için benzerlerine göre daha gürültülü çalışmaktadırlar. Neato robotları için mekan büyüklüğü sınırı bulunmamaktadır çünkü şarj olduktan sonra tekrar kaldıkları yerden devam edebilmekte ve bu işlemi 4 defa tekrarlayabilmektedirler. 2013 yılında yeni Signature serileri ile mekanı bölerek detaylı temizleme, duvar kenarına 4mm yakınlıkta süpürme, HEPA filtre özelllikleri eklenmiştir. Siklon vakum motoru çok daha güçlü olarak değiştirilmiş ve doğrusal hava akımı düzenlenmiştir. Genişletilmiş toz toplama haznesi çok kolay çıkartılıp temizlenebilmektedir. Neato 2014 senesinde yeni Botvac serilerini çıkarmıştır. Botvac modelleri 0.8 ltlik büyük toz toplama haznesine, medikal özellikte HEPA filtreye, mıknatıslı yan fırçaya ve normal bir elektrik süpürgesi genişliğinde 28cmlik ana temizlik fırçasına sahiptir. Diğer robot süpürgelere oranlar 1/3 sürede temizliği bitirebilen hızlı ve etkili bir donanıma sahiptir. Internet üzerinden kullanıcı tarafından yazılım güncellemesi yapılabilmektedir. Yüksek emiş gücü sayesinde uzun tüylü halılarda rahat temizlik yapabilmektedir. iRobot firmasının henüz rakibi olmayan ıslak yer temizlik robotu serisi olan Scooba'nın iki farklı modeli bulunmaktadır. Scooba 390, 80 m2ye kadar olan alanları tek şarj ile temizleyebilmektedir. Gün ve saat programlama veya otomatik şarj olma özelliği bulunmamaktadır. Haznesindeki temiz ve deterjanlı su ile zemini ıslatır ve fırçaları ile kirleri kabartıp toplar. Aynı geçişte vakumu ile zemindeki ıslaklığı emerek hafif nemli bırakmaktadır. Topladığı kirli su ayrı bir haznede depolanmakta, temiz suya karışmamaktadır. 2013 senesinde Scooba 450, farklı özellikleri ile 390 modelinin yerine geçmiştir. Daha geniş toplama haznesi ve kolay temizleme sağlayan tasarımı vardır ancak daha yüksek gövdesi yüzünden mutfak mobilyası altlarına girememektedir. Scooba 230 ise daha küçük çaplı temizlik işleri için üretilmiştir. 15 cm çapında ve 14 cm yüksekliğindedir. Yaklaşık 30m2 alanı temizleyebilir. Scooba 390 modeli gibi dönen fırçaları yoktur ancak gövdesinin küçük salınımları ile fırçalama yapar. Aynı şekilde vakum gücü ile yerdeki ıslaklığı alır. Gün ve saat programlaması veya şarjına otomatik dönme özellikleri bulunmamaktadır. Scooba 230 üretimi 2014 senesinde durdurulmuştur. Braava, iRobot firmasının 2013 yılında satın aldığı Evolution Robotics firmasının orijinal adı Mint olan yer silme robotudur. Oda köşelerine yerleştirilen küçük uydu modüller ile navigasyon sağlayan, sadece sert zemin temizliğini kuru veya ıslak olarak yapabilen bir robottur. iRobot Braava halılara çıkmamaktadır, altına takılı bez ile kuru temizlik yapabilmektedir. Bazı modellerinin içindeki su haznesi sayesinde istendiğinde bu temizlik bezi nemlendirilmekte ve ıslak temizlik de yapılabilmektedir. Miele firması, Taiwan menşeli iClebo firmasının bir modelini kendi markası ile Avrupa'da ve ülkemizde pazara sürmüştür. Roomba 400 serileri ile benzer özelliklere sahip olan bu üründe ayrıca ortam kontrol kamerası bulunmaktadır. [1] iRobot Roomba, http://en.wikipedia.org/wiki/Roomba [2] Electrolux Trilobite, http://en.wikipedia.org/wiki/Electrolux_Trilobite [3] RoboTurka v1 Robot Süpürge ve PasPas [4] iRobot, iRobot [5] Electrolux, Electrolux Ateşli Geceler Ateşli Geceler ile şu maddeler kastedilmiş olabilir: Ahmet Sezerel Ahmet Sezerel gerçek adıyla Ahmet Ali Sezerel (d. 23 Temmuz 1953), Türk sinema oyuncusu, yönetmen, senarist ve yönetmen yardımcısı. İstanbul'un Beyoğlu ilçesinde 23 Temmuz 1953'te doğdu. Çocukluk yılları İstanbul'da geçti. İlköğretim ve liseyi İstanbul'da, üniversiteyi ise Ankara'da okudu. Oyunculuğa yöneldi. İlk önce tiyatrolarda oyunculuk yaptı. Sonra "Hababam Sınıfı Uyanıyor" ile ünlendi. Daha sonra "Aile Şerefi" ve "Gülen Gözler" filmlerinde usta oyuncularla bir arada oynadı. Ayrıca senaryosunu Sadık Şendil'in yazdığı, yönetmenliğini Kartal Tibet'in yaptığı, baş rollerinde Ekrem Bora, Minur Özkul, Itır Esen ve Eriş Akman gibi isimlerinde bulunduğu "Cennetin Çocukları"(1977) filminde rol aldı. "Gülen Adam" filminde gülen adamın arkadaşı rolünde oynadı. Son olarak "Aşkın Dansı" filminde baş rolde oynadı. 1982 yılında kurduğu Taksim Sanat Evi ile restoran işletmeciliğine adım atan Ahmet Sezerel, bugün hâlen 1985 yılında kurulan Torba Sanat Evi'ni işletmeye devam etmektedir. Şahintepe, Başakşehir Şahintepe; İstanbul'un Başakşehir İlçesi'nin batısında Altınşehir semtinin mahallelerinden biridir. Kayabaşı Şamlar, Güvercintepe, Altınşehir'i içine alan bölgenin bilinen en eski adı Azatlıkdır. Bu isim Şamlar baruthanesinde çalışan Ermenilerin Osmanlı yönetimince 1. sınıf vatandaş sayılması ile azad edilenlerin yeri manasında Azatlık olarak isimlendirilmiştir. Meşrutiyetin İlanından sonra Arnavut Kökenli Resneli Niyazi bey Bölgedeki ermenileri göndererek Arazinin sahibi olmuştur. Bu dönemde ismi geçen bölgelerin tamamı için resneli çiftliği ismi kullanılmıştır. 1980'li yıllarda Resneli ailesinin vârisleri tarafından çiftlik arazilerinin parsellenerek satılmasıyla mahalle haline gelen parsel öbeklerinden biridir. Küçükçekmece ilçesine bağlı iken 2009 yerel seçimleri öncesinde kurulan başakşehir ilçesine bağlanmıştır. Birsonraki seçimlerde mahallenin İkiye bölünmesi düşünülmekdedir. Mahallenin Doğusunda Altınşehir, kuzeyinde Güvercintepe (Bayramtepe), batısında Şamlar, Güneyinde Avcılar Tahtakale Mahallesi bulunmakdadır. Mahalle Güneyde Küçükçekmece gölü ve sazlığına, kuzeydede Sazlıdere vadısı ve baraj gölüne hakim yuksekçe bir tepe üzerine kurulmuştur. doğusunda eski Taşocağı yarığı ve üzerinde inşa edilen kaçak yapılar dikkat çekicidir. 1980'li yıllarddan itibaren Anadolu'dan gelen göçler sonucu oluşmuş bir yerleşim yeridir.İlk gelenler Kastamonu,Sinop,Çankırı, Tokat ve Samsun gibi batı Karadeniz Bölgesi ağırlıklı iken 1990 sonrasında Anadolunun her yerinden göç almıştır.Son dönemlerde ağırlıklı olarak Güneydoğu ve Doğu Anadolu bölgesinden göç almaktadır. Mahellede ilk yerleşim eski istanbul caddesi, Aşık Veysel caddesi ve Barbaros caddelerınin arasında kalan Camialtı ya da Yolağzı olarak bilinen mevkide olmuştur.Başakşehir ilçesinin 3. kalabalık mahallesidir. Kaymakamlık verilerine göre toplam nüfusu 32.674 kişidir. Kontrolsüz ve kaçak yapılaşma sonucu mahalle çarpık konutlarla dolmuştur. 1999 marmara depremi ardından yapılaşma durdurularak kontrol altına alınmışsa da 2009 yerel seçimlerinde Başakşehirinde ilçe olmasıyla çalışmalar etkisiz kalmış ve yapılaşma hızla kontrolsüz bir biçimde yeniden başlamıştır. Bölgede hala kaçak yapılaşma engellenmemekle birlikte hızla devam etmekdedir.Yakın zamanda imar planının askı süreinde oldugunu ve hayata geçirilecegini belediyenin ve kaymakamlıgın resmi sitesinde duyurulmuştur. Semtte hiçbir sosyal donatı yoktur. Alt yapı hizmetleri belli yerler dışında hiç yoktur.Neredeyse tamamı kaldırımlı ve asfaltlıdır. Bazı mevkiilerde şebeke suyu yoktur. Çevre kirliliği hat safhadadır. Olmayan alt yapı ile atık sular sazlıdereye akıtılmakda ve istanbulun tatlı su kaynaklarından olan sazlıdere havzası ve küçükçekmece gölü kirlenmekdedir.İstanbulun farklı yerlerınden gelen kamyonların inşaat molozlarını ve benzeri atıkları bölgeye kaçak olarak bıraktıkları bilinmekdedir.Ancak şu ana kadar alınmış herhangi bir önlem mevcut değildir. Sazlıdere, Sazlıdere barajı dışında doğal ve tarihi önem arz eden bir yer mevcut değildir. Eski sinema filmlerinde fon olarak kullanılan taşocağı üstündeki kaçak yapılara rağmen hala enteresan bir görünüm oluşturmaktadır. Mahalleye İETT'nin HT 20 Yenibosna Metro, MK13 Olimpiyat Metro hattı,78Ş Başakşehir 4.Etap,79Ş Topkapı ve 147 Avcılar hattı bulunmaktadır Şirinevler, İkitelli-Atışalanı semtlerinden dolmuş seferleri ile ulaşım sağlanmaktadır. Ulaşımda diğer hizmet ve olanak gibi kısıtlı ve yetersizdir. Mahallede 2 ilköğretim okulu vardır,2 Lise, 2 sağlık ocağı, 2 mini park, 5 büyük boyutlu cami dışında herhangi sosyal bir yapı mevcut değildir. Başakşehir ilçesinin en az hizmet götürülmüş ve en mahrum kalmış mahallesidir. Muhtarlık , Yetkili Ödeme Merkezleri , BilgiEvi, Ptt gibi faaliyet gösteren binaları vardır.2012 yılında bir lise faaliyete girmiştir. Viva TV Viva TV, Cine 5 grubuna bağlı olarak ve Radyo Viva'nın TV kanalı olarak 25 Ekim 2000 yılında kurulan müzik ağırlıklı bir televizyon kanalıdır. Kurulduktan bu yana hiçbir zaman kabuk değiştirmemiştir. 2000 yılında Cine 5'in o zamanki sahibi Erol Aksoy'un Cine+Digital'i kurmasıyla buradan şifreli olarak yayına başlamıştır. 2002'de Cine+Digital'in kapanmasıyla uydudan şifresiz yayına başlamıştır. 2004 yılında Erol Aksoy'un İktisat Bankası'ndan doğan borçları nedeniyle kanala TMSF el koymuştur. 2006 yılında Erol Aksoy, borçlarını taksitlendirerek TMSF'ye ödeyeceğine dair taahhüt vererek; kanalı ve kardeş kanallarını geri almıştır. 2008 yılında TMSF, Erol Aksoy'un taahhüt verdiği zaman diliminde borçlarını ödemediği gerekçesiyle kanala ve kardeş kanallarına tekrar el koymuştur. 23 Mart 2010 tarihinde TMSF'nin yaptığı ihale sonucu Artı Televizyon'a satılmıştır. 28 Kasım 2018'de Sony Channel ile beraber uydu yayınında color bar gözüktüğü için kapanmıştır. Fakat o dönem Sony Channel yayına devam ederken, Viva TV kapanmıştır. Kanal şu an 3N Medya'nın elinde olsa bile kapalıdır. Gala TV Gala TV, Cine 5 grubuna bağlı olarak 2000 yılında Türk filmleri kanalı olarak kurulan ancak şu daha sonra Türk yapımı filmler ağırlıklı yayın yapan bir televizyon kanalı olmuştur. 2000 yılında Cine 5'in o zamanki sahibi Erol Aksoy'un Cine+Digital'i kurmasıyla buradan şifreli bir Türk filmleri kanalı olarak yayına başlamıştır. 2002'de Cine+Digital'in kapanmasıyla uydudan şifresiz yayına başlamıştır. 2004 yılında Erol Aksoy'un İktisat Bankası'ndan doğan borçları nedeniyle kanala TMSF el koymuştur. TMSF'nin kanala el koymasının ardından maddi nedenlerden dolayı Gala TV Türk filmleri kanalı formatından çıkarılmış ve müzik kanalı haline getirilmiştir. 2006 yılında Erol Aksoy, borçlarını taksitlendirerek TMSF'ye ödeyeceğine dair taahhüt vererek kanalı ve kardeş kanallarını geri almıştır. 2007 yılında kanal Amerikan ve Hint filmleri yayınladı ancak kanal yeniden müzik kanalÄ± oldu. 2008 yılında TMSF, Erol Aksoy'un taahhüt verdiği zaman diliminde borçlarını ödemediği gerekçesiyle kanala ve kardeş kanallarına tekrar el koymuştur. 23 Mart 2010 tarihinde TMSF'nin yaptığı ihale sonucu Sebil Yayıncılık A.Ş'ye satılmıştır. 2014 yılında ise CPC Medya Radyo Televizyon ve Yayıncılık'a satılmıştır. Daha sonra kanal tekrar Türk filmi ve az da olsa video yayını yapmaya başlamıştır. Kanal kapanmıştır. Siemens Opera Yarışması Siemens Opera Yarışması, Türkiye'de 1998 yılından beri düzenlenen ulusal opera yarışmasıdır. 2008 yılına dek ülkenin tek ulusal opera yarışmasıydı. Yarışma, dünyanın değişik yerlerinde opera binası yapımına ve opera performanslarına destek olan Siemens AG'nin Türkiye genel temsilcisi Siemens Sanayi ve Ticaret A.Ş tarafından bir toplumsal sorumluluk projesi olarak Türk gençlerini opera sanatına teşvik amacıyla düzenlenir. 1993 yılından "Siemens Sanat Ödülü" adıyla sanatın değişik dallarındaki (1993-1994 resim ve desen, 1995 fotoğraf, 1996 ödül heykelciği, 1997 kısa metrajli film) sanatçıları ödüllendirmek üzere düzenlenen yarışma, 1998 yılından beri opera alanında düzenlenmektedir ve 2003 yılında bunu adını yansıtarak Siemens Opera Yarışması adını almıştır. Yarışmanın sanat yönetimini İstanbul Devlet Opera ve Balesi üstlenmiştir. Dereceye giren yarışmacılar, Avrupa'da şan eğitimi üzerine burs ile ödüllendirilirler. 1997 yılında Siemens firmasının dünya genelinde gerçekleşen 150.yıl kurul kutlamaları çerçevesinde Siemens Türkiye (o zamanki adıyla Simko Ticaret ve Sanayi A.Ş.) Aya İrini'de İstanbul Devlet Opera ve Balesi'nin desteğiyle bir konser organizasyonu gerçekleştirmiş ve bu başarılı organizasyon sonucu ödüllendirilmişti. İki kurum ertesi sene Siemens Sanat Ödülü'nün opera dalında gerçekleştirerek işbirliğine devam etti. O yılın birincisi Burak Bilgili'nin birkaç sene içinde elde ettiği başarılar, yarışmanın opera dalında ödül vermeye devam etmesine etkili oldu. İzmit Depremi nedeniyle 1999 yılında yarışma gerçekleşmedi. Yarışma, 2000 yılından itibaren aralıksız sürdürülmektedir. Yarışma, 2010 yılında klasik müzik dergisi Andante tarafından düzenlenen Donizetti Klasik Müzik Ödülleri'nin "Yılın Klasik Müzik Etkinliği" kategorisinde ödüle layık görülmüştür. 10. Yılında Siemens Opera Yarışması kitapçığı Siemens Opera Yarışması Mert ile Gert Mert ile Gert, 18 Temmuz 2008 - 3 Şubat 2009 tarihleri arasında 27 bölüm süren komedi dizisi. Aynı babanın ama farklı annelerin çocukları olan iki kardeş... Mert ile Gert’in birbirlerine zıt iki karakter olması, bu farklılıklar sonucu yaşanan olaylar, diziyi renkli ve bir o kadar da eğlenceli kılıyor. Sorumluluk sahibi, tutumlu, bilinçli, içine kapanık Gert ile onun tam tersi savurgan, hayatı ciddiye almayan, tembel, soğukkanlı ve çapkın Mert… Mert’in savurganlığı sonucunda iki kardeşin başları ev sahipleri Poyraz Bey’le fena halde derde girer. Huysuz bir emekli olan Poyraz Bey gençleri evden çıkarmak için ne lazımsa yapar. Ancak Mert ve Gert’in hayatları, kendilerini çok seven Servet Halalarının yanlarına yerleşmesiyle ve karşılarına taşınan üç güzel kızın yaşamlarına girmesiyle değişir. Hayatını senelerce babasının bakımına adamış ve hep bir aile yaşamı düşleyen Servet Hala’nın yeğenlerinden başka kimsesi kalmamıştır. Hastalık hastası yapısı onu huysuz ve çekilmez bir kadın gibi gösterse de aslında melek gibidir. Bu arada Mert, Nazlı’nın, diğer kızlardan farklı olduğunu anlar ve gerçek aşkla tanışır. Fakat Nazlı’yı bu aşka ikna etmesi çok uzun zaman alacaktır. Ömrü boyunca güzelliğinin sıkıntısını çekmek zorunda kalan Nazlı’nın en büyük amacı iyi bir doktor olabilmektir. İlk zamanlar Mert’in aşırı ilgisinden rahatsız olur. Ona güvenmeye başladığında ise bu ilgiye kayıtsız kalamaz. Kidde Kidde (okunuşu: "kidda") yangın detektörü ve yangın söndürücüsü üreten ABD merkezli şirkettir. Şirket Walter Kidde tarafından 1917 yılında ABD'de kurulmuştur. 1988 yılında şirket Williams Holding bünyesine katılmıştır. 1989 yılında Graviner şirketiyle birleştirilerek Kidde Graviner adını almıştır. 1993 yılında Dunford Hepburn bünyesine girmiştir. 2000 yılında ise Williams Holding bünyesinden ayrılmıştır. 2005 yılında şirket UTC bünyesine girmiştir ve UTC Fire and Security adlı yeni bir şirket kurulmuştur. Thomas MÃ¼ller Thomas Müller (d. 13 Eylül 1989, Weilheim, Almanya), hücüma yönelik orta saha ve forvet pozisyonlarında oynayan Bundesliga ekiplerinden Bayern Münih takımında oynayan Alman futbolcudur. Müller, profesyonel futbol kariyerine Bayern Münih ile başladı. Müller, 2008-09 sezonunda 4 maça çıktı ve hiç gol kaydedemedi. Bayern Münih forması ilk kez 15 Ağustos 2008 tarihinde, Hamburg maçında giydi. Maç 2-2 beraberlik ile sonuçlandı. UEFA Şampiyonlar Ligi'nde Müller ilk maçına 10 Mart 2009 tarihinde, Sporting karşısında çıktı. Maç 7-1 galibiyet ile sonuçlandı. UEFA Şampiyonlar Ligi'ndeki ilk golünü de bu maçta kaydetti. DFB-Pokal'da Müller ilk maçına 10 Ağustos 2008 tarihinde, Weiß Erfurt karşısında çıktı. Maç 4-3 galibiyet ile sonuçlandı. Müller, 2009-10 sezonunda 34 maça çıktı ve 13 gol kaydetti. Müller kariyerinin ilk hat-trick'ini 1 Mayıs 2010 tarihinde, Bochum ile yapılan maçta 3 gol atarak yaptı. Maç 3-1 Bayern Münih galibiyeti ile bitti. 22 Mayıs 2010 tarihinde, Bayern Münih UEFA Şampiyonlar Ligi'nde Inter ile finale kaldı. Müller bu maçta 90 dakika görev aldı. Maç 2-0 Inter galibiyeti ile bitti ve UEFA Şampiyonlar Ligi'ni Inter kazanmış oldu. 15 Mayıs 2010 tarihinde, Bayern Münih DFB-Pokal'da SV Werder Bremen ile finale kaldı. Müller bu maçta 75 dakika görev aldı. Maç 4-0 Bayern Münih galibiyeti ile bitti ve DFB-Pokal'ı Bayern Münih kazanmış oldu. Müller, 2010-11 sezonunda 34 maça çıktı ve 12 gol kaydetti. 30 Nisan 2011 tarihinde, Schalke 04 ile yapılan maçta Müller 2 gol kaydederek başarılı performansını sürdürdü. 7 Ağustos 2010 tarihinde, Bayern Münih DFL-Supercup'ta Schalke 04 ile finale kaldı. Müller bu maçta 90 dakika görev aldı ve bir gol kaydetti. Maç 2-0 Bayern Münih galibiyeti ile bitti ve DFL-SuperCup'ı Bayern Münih kazanmış oldu. Müller, 2011-12 sezonunda 34 maça çıktı ve 7 gol kaydetti. 5 Mayıs 2012 tarihinde, Köln ile yapılan maçta Müller 2 gol kaydederek başarılı performansını sürdürdü. 19 Mayıs 2012 tarihinde, Bayern Münih UEFA Şampiyonlar Ligi'nde Chelsea ile finale kaldı. Müller bu maçta 85 dakika görev aldı ve bir gol kaydetti. Maç 5-4 Chelsea galibiyeti ile bitti ve UEFA Şampiyonlar Ligi'ni Chelsea kazanmış oldu. 12 Mayıs 2012 tarihinde, Bayern Münih DFB-Pokal'da Dortmund ile finale kaldı. Müller bu maçta 45 dakika görev aldı. Maç 5-2 Dortmund galibiyeti ile bitti ve DFB-Pokal'ı Dortmund kazanmış oldu. Müller, 2012-13 sezonunda 28 maça çıktı ve 13 gol kaydetti. Stuttgart ve Düsseldorf ile yapılan maçlarda Müller maç başına 2 gol kaydederek başarılı performansını sürdürdü. 25 Mayıs 2013 tarihinde, Bayern Münih UEFA Şampiyonlar Ligi'nde Dortmund ile finale kaldı. Müller bu maçta 90 dakika görev aldı. Maç 2-1 Bayern Münih galibiyeti ile bitti ve UEFA Şampiyonlar Ligi'ni Bayern Münih kazanmış oldu. 1 Haziran 2013 tarihinde, Bayern Münih DFB-Pokal'da Stuttgart ile finale kaldı. Müller bu maçta 90 dakika görev aldı ve bir gol kaydetti. Maç 3-2 Bayern Münih galibiyeti ile bitti ve DFB-Pokal'ı Bayern Münih kazanmış oldu. 12 Ağustos 2012 tarihinde, Bayern Münih DFL-Supercup'ta Dortmund ile finale kaldı. Müller bu maçta 90 dakika görev aldı ve bir gol kaydetti. Maç 2-1 Bayern Münih galibiyeti ile bitti ve DFL-SuperCup'ı Bayern Münih kazanmış oldu. Almanya U-21 ile ilk maçına 13 Kasım 2009 tarihinde, Kuzey İrlanda U-21 maçına çıktı. Maç 1-1 beraberlik ile sonuçlandı. Almanya U-21 adına ilk golünü ise 17 Kasım 2009 tarihinde, San Marino U-21 ile yapılan maçta kaydetti. Maç 11-0 galibiyet ile sonuçlandı. Almanya ile ilk maçına 13 Haziran 2010 tarihinde, Avustralya maçına çıktı. Maç 4-0 galibiyet ile sonuçlandı. Almanya adına ilk golünüde bu maçta kaydetti. 2010 FIFA Dünya Kupası 'nda Müller 5 gol kaydederek başarılı performansını sürdürdü. 2014 dünya kupasında 5 gol 3 asistlik müthiş bir performans sergilemistir. Sahne adÄ± Sahne adı oyuncu, komedyen veya müzisyenler gibi bazı sanatçıların seyirci karşısında kullandığı takma addır. Sanatçılar sahne adlarını, gerçek isimlerinin ilgi çekici olmaması, söylenmesinin zor olması gibi sebeplerden dolayı kullanırlar. Nostalji TÃ¼rk Nostalji Türk ,2007 yılından 2009'a kadar İstanbul'dan 107.4 FM frekansından "Aşkın Ritmi" sloganıyla yayın yapmış ve Türk pop müziğinin hafızalarda yer etmiş aşk şarkılarını çalan radyo kanalıdır. TMSF tarafından 28 Mayıs 2008`de açık artırmalı ihâleyle Doğuş Holding'e satılan kanalın karasal yayını 21 Ocak 2009'da sona erdi. Fakat bu süreçte Nostalji Türk, 2011 yılının başına kadar sadece uydudan yayına devam etti. Günümüzde, Nostalji Türk'ün frekansından Radyo Voyage yayın yapmaktadır. Freestyle rap Freestyle rap ya da battle rap, sözleri önceden yazılmamış veya çok azı yazılmış, yani doğaçlama yapılan raptir. Rap kavgalarında rapçiler yeteneklerini sergilemek için freestyle rapi kullanır. İsim vererek ya da üstü kapalı biri ya da birileri sözlerde iğnelenir. İsim verildiği an diss olarak adlandırılır. Altyapılar genellikle sert olur ve iğneleme yapıldığı için sert sözler kullanılır. Genellikle underground müzik yapanların kullandığı biçimdir. Bu kavgalar Türk kültüründeki aşık atışmalarıyla benzerlik gösterir. Radyo Nostalji Radyo Nostalji, 2000 yılında İstanbul'da 107.4 frekansından yayına başlamıştı. Kanal o dönemde eski (özellikle de 80'lerden) yabancı pop ve rock şarkılarını yayınlıyordu. "Türkiye'nin ilk Oldies Müzik Radyosu" Sloganıyla yayın yapan radyo kanalı İstanbul'dan sonra Bursa'da 102.1 Frekansından yayına başladı, daha sonra Bursa Frekansı 93.8 olarak değiştirildi. 2007 yılında, kanalın sahip olduğu düşük dinlenme oranından dolayı, Erol Aksoy kanalı Nostalji Türk adı altında slow yerli pop şarkılarını yayınlayan bir kanala dönüştürdü. Clermont-Ferrand Auvergne HavalimanÄ± Clermont-Ferrand Auvergne Havalimanı (Fransızca:Aéroport de Clermont-Ferrand Auvergne) (IATA:CFE, ICAO:LFLC) Fransa'nın Clermont-Ferrand şehrindedir. Clermont-Ferrand'ın 6.7 km. doğusundadır. Fatboy Slim Norman Quentin Cook (Doğum adı Quentin Leo Cook, 16 Temmuz 1963), Fatboy Slim adıyla tanınan İngiliz müzisyen, DJ ve prodüktör. 1990'larda popüler olmuştur. Fatboy Slim; The Housemartins, Beats International, Freak Power ile birlikte İngiltere müzik listelerinde büyük başarı elde etmişlerdir. Brighton Port Authority adlı grubun üyesidir. Dokuz adet MTV Video Müzik Ödülü ve iki adet Brit Ödülü sahibidir. Yer altı hip hop Yeraltı hiphop, ticari amaç olmadan yapılan hiphop kültürüyle alakalı her şey için kullanılan terimdir. Terim özellikle, küçük bağımsız şirketlere çalışan veya hiçbir şirkete bağlı olmayan rap müzik sanatçılarıyla özdeşleşmiştir. Türkiye'de kendi çabalarıyla şarkılarını yapan ve kaydeden yeraltı rapçileri, bunları kendi sitelerinde veya forumlarda yayınlarlar. Andreas Ottl Andreas Ottl (d. 1 Mart 1985, Münih) Alman futbolcudur. orta saha mevkiinde oynamaktadır. Ottl kariyerine "SV Nord Lerchenau" takımında başladı. 1996 yılında transfer edilip FC Bayern München in alt takımı olan Bayern Munih II yollanmıştır. İlk golünü Kaiserslautern'e karşı kaydetmiştir. John Winchester John E. Winchester Supernatural adlı dizide Jeffrey Dean Morgan'ın canlandırdığı kurgusal karakterdir. Sam ve Dean Winchester'ın babasıdır. Dizide genç halini Matt Cohen canlandırmıştır. Supernatural:Origins adlı çizgiromanın ana karakteridir. Supernatural'ın 2. sezonunda "In The Time Of My Dying" bölümünde ölmüştür. Gençliğinde US Marine Echo 2/1 bölüğünde askerlik yapmıştır. 1983 yılında karısının Azazel tarafından öldürüldüğünü görmüştür. Bu olaydan sonra da yaratık avına başlamıştır. Günlüğü sayesinde Sam ve Dean'e yol göstermiştir.Dean'i kurtarmak için ruhunu şeytana satmıştır ve 2. sezonda ölmüştür.2. sezonda Sam ve Dean'in cehennem kapısını engellenmesine rağmen Jake, cehennem kapısını açmış ve John Winchester cehennemden dışarıya çıkmıştır. 4. sezonda Adam isimli bir oğlunun daha olduğu ortaya çıkar. Sosyal yatırım vakfı Sosyal yatırım vakfı, belli bir coğrafi bölgede çok sayıda bağışçının bir araya gelerek yerel ihtiyaçların karşılanması amacıyla fon dağıttığı yeni bir vakıf modelidir. Bu modelin en önemli avantajı çok sayıda bağışçıyı tek bir vakıf altında toplayarak vakfın yürütülmesi için gereken idari ve mali idari sorumlulukların paylaşılması ve böylece bağış yapmanın kolaylaştırılmasıdır. Sosyal yatırım vakıfları proje yapmamakta başta sivil toplum kuruluşlarından olmak üzere gelen taleplere finansman sağlamaktadır. Bu özellikleriyle sivil toplumun gelişimine de katkıda bulunmaktadırlar. Tüm dünyada 1400 kadar sosyal yatırım vakfı bulunmaktadır. Bunların yaklaşık yarısı ABD'de yerleşiktir. Kanada, Meksika ve Almanya sosyal yatırım vakıflarının çok sayıda bulunduğu diğer ülkelerdir. Türkiye’nin ilk sosyal yatırım vakfı Türkiye Üçüncü Sektör Vakfı danışmanlığında Haziran 2008'de kurulan Bolu Bağışçılar Vakfı’dır. Nejat Göyünç Hasan Nejat Göyünç, (d. 18 Kasım 1925, İstanbul - ö. 1 Temmuz 2001, İstanbul) Türk tarihçi, akademisyen. Türk-Ermeni ilişkilerine ilişkin araştırmaları ile tanınır. Osmanlı Araştırmaları Dergisi'nin kurucusudur. Nejat Göyünç, 18 Kasım 1925 tarihinde İstanbul'un Beşiktaş ilçesinde dünyaya geldi. Annesi Cemile Hanım, babası Ali Rıza Numan Bey'dir. İki yaşında iken, Heybeliada Sanatoryumu röntgen dairesinde makinist olarak çalışan babasını bir iş kazası sonucu kaybetti. Öğrenim hayatı 1931 yılında İstanbul Moda İlkokulu'nda başladı. Erzincan ve Kars'ta yatılı okullara devam etti. 1943 yılında Ankara Üniversitesi Siyasal Bilgiler Fakültesi'ne parasız yatılı olarak girdi. Ertesi bu okuldan ayrılarak İstanbul Üniversitesi Edebiyat Fakültesi'nin tarih bölümüne girdi ve bu okuldan 1948 yılında birincilikle mezun oldu. Askerlik hizmetini tamamladıktan sonra, 2 yıl Başvekâlet Arşiv Umum Müdürlüğü'nde çalıştı. Parasız yatılı eğitim gördüğü için doğan 12 yıllık mecburî hizmeti sırasında liselerde tarih öğretmenliği yaptı. İlk görev yeri, Mardin Lisesi idi. Bu okulda öğretmenlik ve idarecilik yaptı. 1954 yılında Servet Ayten Ekler ile evlendi. Aynı yıl, bakanlık tarafından ABD'de ortaöğrenim kurumlarında inceleme yapmak için sağlanan bir burs kazandı. İngilizce öğrenimi gördükten sonra 1955 yılında 15 kişilik bir öğretmen grubu ile ABD'ye gitti. Oğlu Armağan Ekrem, ABD'de bulunduğu sırada dünyaya geldi. ABD dönüşü Ankara Bahçelievler Deneme Lisesi'nde öğretmenlik ve idarecilik yaptı. Kızı Ayşe Nihal, 1956 yılında dünyaya geldi. 1957 yılında tarih öğretmenliğinden ayrıldı. Millî Eğitim Bakanlığı'nın açtığı sınavı kazanarak doktora yapmak üzere Almanya'ya gönderildi. Dil eğitiminin ardından Göttingen Üniversitesi'nde Walter Hinz danışmanlığında doktora çalışmasını tamamladı. "Yaklaşık 1340 tarihli resmî bir muhasebe el kitabı" adlı tezinin kabul edilmesinden sonra "doktor" ünvânını alarak 1962 yılında Türkiye'ye döndü. Yurda döndükten sonra İstanbul Üniversitesi Edebiyat Fakültesi tarih bölümünde "Osmanlı müessesleri kürsüsü"nde çalışmaya başlayan Göyünç, 1966'da doçent ünvânını aldı. 1971'de Hacettepe Üniversitesi Sosyal ve İdarî Bilimler Fakültesi'ne geçti ve 1973 yılında profesörlük ünvânını aldı. 1979-1980 yılları
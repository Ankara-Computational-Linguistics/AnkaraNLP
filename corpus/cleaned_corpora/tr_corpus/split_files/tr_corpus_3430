kararlarınıza baktığınızda hatalı da bulsanız o zaman ki bakış açınız ve karakterinizle yaptığınız her bir tercih o anda en doğru olanıydı, sizin arzuladığınızdı. Benliğimizi tanıyıp hakiki arzularımızı, sırf bizim olmadığı için kavramak istediklerimizi değil de gerçekten istediklerimizi, belirlersek doyumsuzluğumuzun sebebini anlar ve tercihlerimizi de kabulleniriz. Çünkü tatmin dediğimiz aslında o kadar yapay bir histir ki, bana kalırsa asla gerçekleşmeyecek bir hayaldir, bir bakıma kandırmacadır esasen. Aslında kaçırdığımız hiçbir şey yoktur, tatminsizlik hissi tamamen insanın kendisini ve isteklerini, arzularını bilmemesinden yani bilinçsizce yaşamasından kaynaklanır. Diğer seçeneklerimizin de binlerce olasılığı ve tahmin edemeyeceğimiz şekilde sonuçları var fakat hangi birinin bizim için en iyisi olacağını yaşayıp görmeden nasıl bilebiliriz ki? Ancak kafamızda o seçeneklere göre şekillenen hayali bir hayat kurgularız, öyle ki bizleri olayların güzel yanını görmekten alıkoyan ve aklımızda ikilemler ile umutsuzluk yaratan bir hayal. Daha da kötüsü ise bu hayata ulaşamayacağımız için büyük bir hüsran duyacak olmamız, belki de hayatımızın sonuna kadar. Peki, hadi o hayali hayatı yaşadık diyelim, ya ondan bile sonra bu pişmanlığı yaşamayacağımızın garantisi var mı? Görüldüğü üzere iki türlü de tatmin duygusuna ulaşmamız pek mümkün değil gibi. Belki de sadece elimizdekiyle yetinip onun kıymetini bilmemiz gerekir, hep böyle söylemezler mi zaten? Aysu Aktulay KAYNAKÇA Adam Philips. Kaçırdıklarımız: Yaşanmış Hayata Övgü. Çev. Selin Siral. İstanbul: Metis Yayıncılık, 2015. MERT YUNUS DIRANAZ HAYATA ATANAMAYANLAR Sokrates’in kendi zamanında sisteme karşı geldiğini ve bu yüzden ölüme terkedildiğini hepimiz az çok biliriz. Çoğu insan onun akıl sağlığının yerinde olmadığını düşünürken geriye kalanlar onunla tartışmayı seçti. Tartışmayı seçenler onun doğruluğunu kabul etmesine rağmen, burjuvalar Sokrates’e karşı çıktı. Maalesef Sokrates’in hayatını sonlandırdılar. Burjuva kesimi Sokrates’in hayatını sonlandırmasaydı, Sokrates hayat felsefesi ile onların karşısına büyük bir engel olarak çıkacaktı. Yani anlatmak istediğim şu ki eğer bir insan sisteme karşı gelmek istiyorsa sistemden daha güçlü olmalıdır. Sistemden daha güçlü olamazsak, sistemin karşısında eziliriz. Sokrates kendi benliğini öğrencilerine aktararak atanmış bir birey olarak günümüze kadar ulaştı ve felsefesiyle binlerce insanı etkilemeye devam ediyor. Günümüzde sistemden daha güçlü olabilmemiz için sistemden daha çok paraya ihtiyacımız var. Para kazanmak için hepimiz okuyoruz, yazar Başar Öztürk’ün “Atanamayanlar: İlk Yaşamımdı, Acemiliğime Geldi’’ adlı kitabının ana karakterlerinden biri olan Ülgen gibi. Okusak bile sisteme karşı gelecek güce ulaşmamız imkânsız gibi gözüküyor. Bu yüzden bizlerde hayatımızı güzel, kolay ve daha mutlu yaşayabilmek için okuyoruz. Ülgen’in mesleği gibi kamuda çalışmak zorunda olan insanların ömürleri sınavlara girmekle tükeniyor. Bilindiği gibi kültürümüzde eğer bir insan çalışmıyorsa, geliri yoksa bir kıza âşık olduğunda evlenmek istiyorsa kız tarafı gönülsüz oluyor. Kimse işsiz bir damat istemiyor. Otuz beş yaşında bile olsan işin yoksa okumuş dahi olsan evlenemiyorsun. Sistem bizi sınavlara zorluyor. Yaklaşık 16-17 sene okumamıza rağmen sistem bizi yeterli görmüyor. Önümüze yeni sınavlar çıkarıyor ve o sınavlardan da başarılı olmamızı istiyor. Başarılı olduğumuz takdirde bizi tatmin etmeyecek bir ücretle iş hayatına ve aynı zamanda gerçek hayata adım atıyoruz. Tabi bu sırada şanslıysak yaşımız 25-30 eğer değilsek 30-35 oluyor. Yani biz hem iş hayatına atanamıyoruz hem de gündelik hayata atanamıyoruz. Trajik olarak ömrün yarısında hayata başlıyoruz. Kitabın diğer ana karakteri Nihat’a gelecek olursak: Nihat hayatı hobileri doğrultusunda yaşıyor. Aslında bana göre, Nihat’ın hayatının Ülgen’in hayatından daha kaliteli olduğunu söylemeden geçmemeliyim. Nihat yeteri kadar para kazanmasa bile mesleği onu tatmin ediyor ve hayattaki hedeflerine ulaşmaya bir adım daha yakın gözüküyor. Çünkü mesleğimiz ne olursa olsun önce işimizi yaparken zevk almalıyız. Mesela beni en çok şaşırtan gerçeklerden birisi vergi dairesinde çalışan Cemal Süreya ve Çocuk Esirgeme Kurumu’nda görevli olan Ahmet Muhip Dıranas’ın bu sıkıcı işleri yaparken kalbi olan insanları şiirleri ile nasıl derinden etkilediğidir. Bu iki önemli isimden yola çıkarak devlette atanmanın ve hayata atanmanın ne kadar farklı şey olduğunu gözler önüne kolayca serebiliriz. Herkes memur olabilir, atanabilir eğer amir ya da müdür bir tanıdığı varsa tıpkı Ülgen’in çabalarında görüldüğü gibi. Fakat herkes insanların hayatına etki edemez. İnsanların hayatına olumlu etkide bulunmak için kendi iç dünyamızı yeteneğimiz doğrultusunda dışarıya anlaşılabilir bir şekilde aktarmalıyız. Senelerce okumama rağmen, hayat felsefemi değiştirecek o mucizevi şeyle hâlâ karşılaşmadığımı düşünüyorum. Belki yüzlerce kitap okumuşumdur ama hiçbiri benim hayat felsefeme doğrudan derin bir iz bırakmadı. Ben o etkiyi bırakacak şeye belki de bir iki mısralık bir şiirde denk geleceğim. İşte o zaman ben de atanmış olacağım. Pencerenin diğer tarafından bakmak da unutulmaması gereken bir unsurdur. Ben eğer fikirlerimle, düşüncelerimle ya da herhangi bir şekilde başkalarının hayatına olumlu bir şekilde etki edebilirsem atanmış olurum. Sözün özü şu ki: Sistemin bize dayattığı yaptırımları zorla da olsa yaparken, kendi benliğimizden uzaklaşmamalıyız. İç dünyamızda kendimize ait olan huzuru bulup, onun doğrultusunda yaşamalıyız. Aynı zamanda sisteme paralel yaşamalıyız ki toplum bizi dışlamasın. Bir Adet Büyü Hayatınızda hiç sizden farklı canlılarla konuşmayı ya da direkt büyü yapmayı istediğiniz oldu mu? Açıkcası ben hep istemişimdir. Hep bir baykuşum olsun istemişimdir mesela ya da özellikle farelerle konuşmak. Neden fare “ıyk!” diyebilirsiniz belki ama onlar bence çok tatlı hayvanlar. “Fareler kulak kemirir.” Olayı da kesinlikle doğru değil. Bunu da buradan söylemek isterim. Yani özellikle kulakla sınırlı değil. Her çeşit kıkırdaklara karşı onların zaafiyeti. Ancak bir de şöyle düşünün. Karakterli hayvan fare. Sadece kıkırdak yiyor. Yılan gibi değil. Ne bulursa tek lokmada yemiyor. Ayrıca fare üflüyor da diyorlar yerken. Hissettirmiyormuş bu sayede. İlginçtir. Ayrıca fareleri sevmemin bir nedeni de baykuşların onları yemesi. Fareleri ne kadar sevsem de baykuşlar benim için bir numaradır. Elbet biri birini yiyecek. Konumuza başka bir örnek daha vermek istiyorum ancak önce “ya ne yazıyorsun sen?” sorularını cevaplandırmak istiyorum. Bu hafta ki yazım (aslında daha önce de okuduğum, bu aralar ise çizgi romanını bulduğum), bir nevi hayranı olduğum kitap üçlemesi film kaçlaması bilmiyorum 5’ten sonra bıraktım izlemeyi, Türkçe adıyla oldukça fazla dalga geçilen “Hayri Pıtır” ya da orijinal adıyla “Harry Potter”. Başta da söylediğim gibi büyü ya da hayvanlarla konuşmak. Muazzam bir yetenek. Karşıma bir milyar TL koysalar ya da “Sana büyü yapma yeteneği vereceğiz.” Deseler hiç düşünmeden büyü yapma yeteneğini seçerim dememi bekliyorsanız yanılıyorsunuz. Bir milyar TL sonuçta bu. Kendime hep istediğim “VosVos” u alıp üstüne artan parayla da böyle bir cihaz yapabilirim. Şaka bir yana para umrumda olmazdı açıkcası. Büyü yapma yeteneği bu sonuçta. Kimsede olmayan bir yetenek. Gerçi benim elimde bir garip hâllere gelebilir büyü. Uyuşukluk yapıp ışığı yatağımdan kapatmak için ya da direkt derse uçarak gitmek için kullanabilirim. Ya da ME102 dersinin içinde bulunan “FreeHand-Sketching” yani “Kara kalem eskiz” ödevimi bir büyüyle hallettirebilirdim–aslında derslerim hakkında onu sevmem bunu sevmem demem ancak tutamadım kendimi-. Hatta ve hatta madem büyü yapabiliyorum bu durumu abartıp belediye başkanlığına aday bile olabilirim. Sonra tüm manşetlerdeyim. “Melih Gökçek’i koltuğundan sihirli güçler ayırdı ” şeklinde haberlerle çok eğlenebilirim. Yanlış anlaşılmasın Melih Gökçek ile alıp veremediğim bir şey yok ancak çok eğlenceli olabilir görüşündeyim. Bir başka hayran olduğum ancak şimdiye kadar hiç bahsetmediğim varlık ise “Seçmen Şapka”. Bu şapkamızın olayı şu. Bir insan seçim yaparken kendi çıkarlarını düşünerek seçim yapıyor ve aslında olması gerektiği seçeneği seçmiyor ya. İşte tam bunu engellemek üzere varedilmiş bir şapka bu. Şapkayı kafanıza takıyorsunuz–doğal olarak-, sonra sessizlik oluyor ve şapka sizin beyninizi okumaya başlıyor. Düşüncelerinizi, isteklerinizi, duygularızı hatta geçmişinizi bile. Sonuç olarak size sunulan seçimlerden size en çok uyanını seçiyor sizin yerinize. En çok merak ettiğim unsur bu aslında. Hadi büyü falan neyse de bu şapka çok süper. Hele ki Türkiye gibi eğlenceli insanların olduğu yerde şapka kafayı bile yer. Sadece ben bile yedirtirim o ayrı mesele. “ Dolmuşa mı bineyim otobüse mi? Hadi çabuk. 3. 2. 1. Ha? Ha? Ha?” şapka iptal. Şapka şok. Ya da bunu bir ev hanımına vereceksiniz. Hani hep “Bugün ne yapsam acaba” diye düşünenlerden birine. Şapkayı takacak ve başlayacak. “Bugün ne yapsam ki evladım? Patlıcan musakka mı? Tarhana çorbası mı? Kuru fasülye – pilav mı? Acaba tarhanayla kadın budu köfte mi yapsam? Yoksa mantı mı yapsam? Ay ne zamandır bamya da yapmıyorum aslında. Pazara gidip bamya mı alsam. Ama mevsimi değil şimdi. Etli nohutta olurdu da ıslatmadım bak onu görüyor musun.” Vs. Vs. Bir de bunları yaklaşık otuz saniyede söylediğini düşünün. Şapka şapkalıktan vazgeçer. Bilgelik taslamaktan vazgeçer. “Oğlum iki çay söyleyin Mahmut abinizden. Hadi hadi oturma.” Diye bağırsa şaşırmam. “Sen ne anlattın bunca yazıda. En ufak gülmedim bile” derseniz saygı duyarım ancak ben yazarken bunu yaşadığım için çok eğlendim.”Harry Potter”ı ben karakterden ya da maceradan çok verdiği malzemelerden dolayı seviyorum. Daha bunun “Görünmezlik Pelerini” var, “Quidditch” maçı var. Var da var. Ne zaman televizyonda ya da bir yerde bir sahnesini görsem önce kitaptaki sayfa numarasını hatırlamaya çalışıyorum sonra hatırlayamayıp olayın öncesi ve sonrasını hatırlamaya çalışıyorum. O da olmuyor tabii sonra oturup izliyorum işi gücü bırakıp. Bende böyle bir deliyim. “Harry Potter”dan çok “Hayri Pıtır”cıyım daha doğrusu. Sevimli mi sevimli. Alnında izi olan bir gariban. Çok severim. Tavsiye ederim güzel kitaptır. Ben bir kitabını bitirene kadar haftalar geçiyor gerçi ancak o verdiği malzemelerin kullanışları hayal ettiğim için bu kadar uzun sürüyor. Yukarıda anlattığım gibi... Normalde hemencecik biter yoksa. Evet evet biter. Ne olacak canım 7 kitaptan  Rengim Özokutgen İnce Çizgi“Herkesin zamanı bir başkasına devrettiği hayatta” diyor Ece Temelkuran Devir adlıkitabında. Herkesin zamanı bir başkasına devrettiği hayatta, herkesin ayrı, eşsiz bir hayatı var.Herkesin anıları, tanıdığı insanlar, güldüğü ve ağladığı zamanlar var. Peki bu devredilen zamandannasıl etkileniyor insanlar, anılar? Ne kadarı bu zamana tutunabiliyor? Devir kitabının çevresinekendi oyun penceresinden bakan, çoğu şeyi anlamadığı sanıldığı halde oldukça farkında olan küçükAyşe’sinin dediği gibi unutmamakla hatırlamak aynı şey mi? İnsanlar hiçbir şeyi unutmadanyaşayabilir mi? Yoksa her şeyi zamanı geldikçe mi hatırlarlar? Ya da bazı şeyler zamanın karadeliğine düşüp tamamen hafızalardan silinip mi gider? Ece Temelkuran’ın Devir kitabı ise yaşananzorluklar, görülen güzel günler, yapılan fedakarlıklar unutulsa da, hatırlanmasa da dilsiz kuğularınkara deliğin önünde her zaman bekleyeceğini anlatıyor.İnsanlar bazı şeyleri asla unutmaz. Hayatındaki ilkleri unutmaz mesela. Liseye başladığı ilkgünü unutmaz ya da en yakın arkadaşıyla tanıştığı ilk günü unutmaz veya çocuğunun anne, babadediği ilk anı unutmaz mesela. Unutmak istemez çünkü bunları, güzel anılardır insan için. Ama bazıkötü anıları da unutmaz insanlar. Unutmak istese de unutamaz. Mesela, kalbinin kırıldığı anıunutamaz insanlar ya da çok yakınını kaybettiği zamanı unutamazlar. Unutamazlar, unutamadıkçabununla yaşamayı öğrenirler. Ama çocuklar, onlar hiçbir şeyi unutmazlar çocukken. Onlara bir sözverildiğinde, o sözü unutmazlar mesela, şokellanın tadını unutmazlar çok sevdiklerinden, annesininona kızdığı anı hiç unutmazlar çok üzüldüklerinden ya da kelebekleri meclise sokmayı unutmazlarbüyümüş de küçülmüş ve bir o kadar da kararlı Ali ve Ayşe gibi. Unutulmayanlar iyidir aslındainsan için. Zamanda yerine yerleşmiştir, önemlidir insan için, insanın benliğinin oluşmasına yardımettiği için çünkü.Unuttuğumuzu sanıdığımız şeyler vardır bir de. Televizyon izlerken hatırlarız onları mesela.Eski bir arkadaşımızı gördüğümüzde ya da fotoğraf albümü karıştırırken hatırlarız. Hatırlamak içinküçük tetikleyicilerdir bunlar. Bazen dedelerimizle konuşurken birden eski günlerini hatırlarlarsanki biz geleceği temsil ediyormuşuz da böylelikle onlara geçmişlerini hatırlatıyormuşuz gibi.Sonra da başlarlar anlatmaya. Anlattıkça hatırlarlar, hatırladıkça mutlu olurlar, mutlu oldukça dadaha büyük zevkle, heyecanla anlatırlar. Bazen de bazı sabahlar kalktığımızda düşünürüz acabagece rüya gördüm mü diye. Sonra unuturuz o rüyayı ya da unuttuğumuzu sanırız. Ama gün içindeçantamızı takarken veya su içerken mesela hatırlarız birden rüyamızı. Bu demek midir ki unuttukrüyayı sonradan aklımıza geldi hatırladık? Yoksa zaten unutmamıştık ama aklımızın bir köşesindesaklanıyordu da biz onu bulduk ve hatırlamış olduk? Bazı anılar, bazı olaylar vardır zamana yenik düşmüş, zamanın kara deliğine kapılmış.Mesela çocukluğumuz... Çocukken her şeyi görürüz, her şeyi hafızamıza kaydederiz. Amabüyüdükçe, çocukluğumuzdan uzaklaştıkça o zamanlar çok uzak gelir bize, belirsizleşir gözümüzünönünde. Mesela emzik emdiğimiz zamanı hatırlayamayız ya da ilk oyuncağımızın alındığı zamankihislerimizi hatırlayamayız. Peki Ayşe ile Ali yıllar sonra geçmişe bulanık bir pencereden mibakarlar? Yaşanan kötü günleri, çekilen zorlukları, birlikte geçirdikleri o zamanları tamamen miunuturlar? Belki çoğu şey netleşmez gözlerinin önünde ama unutulup hatırlanmadığı sanılan oanılar, olaylar aslında geleceğin Ali’sini, Ayşe’sini oluşturmaz mı? Peki ya dilsiz kuğular? Onlarınkara deliğe düşenlerden hiç gözden kaçırdıkları olmaz mı? Küçük çocukları hiç takip etmezler mi,onları hiç izlemezler mi?Zaman herkese göre farklı işler, farklı şeyler çağrıştırır. Mesela Ayşe’ye göre şokellakokabilir zaman ya da Ali’ye sorsak cebinden siyah ipi çıkarıp yüzük yapar belki. Zaman bizideğiştirebilir, farklı yollara götürebilir. Kimi zaman üzer, kimi zaman mutlu eder, kimi zaman da Aliile Ayşe arkadaşlıkları doğurur. Peki bu devredilen zamanda Devir kitabının çevresine kendi saydampenceresinden bakan ve büyükleri kadar her şeyin farkında olan küçük Ali’sinin de dediği gibiunutmamakla hatırlamak aynı şey midir? Gerçekten de öyle midir?Çağla AlbayrakKaynakçaTemelkuran, Ece. Devir. İstanbul: Can Kitap, 2015. Baskı. Şeyma Çelik Geçmişin Günümüzü Uzak diyarlara, tarihin en kuytu köşelerine ulaşabilme şansı vermiş olsalardı sizlere, uzam ve zamandan kopup nerelerde bulurdunuz kendinizi? Bırakabilir miydiniz kültürünüzü, alışkanlıklarınızı, dostluklarınızı? Eskilerin medeniyetlerine olan hayranlığıma, özellikle de Viking ve Kelt yaşantılarına olan bağlılığıma karşın ben bile böyle bir seçimde bulunamazdım sanırım. Günümüz çağının getirdiği kolaylıklardan feragat etmem, hele teknolojiyi silip atmam imkânsız; insanın yaşam şartları ve mantık çerçevesindeki kararları sevgiden önce geliyor çoğu zaman. Hem zaten nasıl döneceğiz ki köklerimize, nasıl elimizden söküp atılan takvim kağıtlarını toplayacağız, nasıl cam fanustan süzülen kum tanelerini teker teker sayacağız? Hiç de yersiz bir kaygı değil bu, cevapsız sorular, ya da cevapsız gibi duranlar… Sizlere deseydim ki eğer, bu tip bir seyahatte bulunmak için zaman makinesine ihtiyacınız yok, inanır mıydınız? Kiminizin gözlerindeki belli belirsiz ışıltıyı görür gibiyim, kimilerinizdeki ise alaycı bakışı… Bekleyin, dahası da var: Deseydim ki hem geçmişte hem de günümüzde yaşama şansınız var… Ütopik bir hayal kırıntısı gibi geliyor kulağa değil mi, hiç mantık ile uzaktan yakından alakası olabilir mi ki? “Akıl var, mantık var.” Yüzümde beliren o çocuksu gülümseme; diliyorum ki az sonra sizlerin de çehrenizi kaplayacak. Kalemimden –ya da içinde bulunduğum durum göz önüne alınırsa, bilgisayarımın tuşlarından- dökülen her sözcük tamamen gerçek, inanın bana: Hiçbir fedakârlıkta bulunmadan geçmişin sararmış sayfalarını kurcalayabilirsiniz. Nasıl mı? Hiç zaman kaybetmeden Castlefest etkinliğine biletinizi alarak… Hollanda’nın Lisse adlı şirin mi şirin kentinde düzenleniyor bu eşsiz festival. Üstelik sadece katı gerçekler üzerine kurgulanmış bir tecrübe değil bu; fantastik, “uçuk kaçık” dünyalara dahi adım atabiliyorsunuz. Gün yüzüne çıkarılmayı bekleyen ezgiler, odun ateşinde hazırlanan ağız sulandırıcı lezzetler, gece yarısına kadar dans… Görecek o kadar çok hazine var ki bu üç buçuk günlük maceranın bile zaman açısından yeterli olmadığını söylemek mümkün. Gelin isterseniz biraz daha özele inelim; bu tüm duyulara hitap eden tarif edilemez şölenden neler kaldı geriye zihnimde, bir de sizlere anılarımı aktarayım… Ağustos’un başları, büyük bir heyecanla adım atıyorum festival alanına, o akşam sadece açılış konserine ayrılmış, ancak birkaç tezgâhın satış yapmakta olduğu da göze çarpıyor; öyle ilginç objeler, öyle göz alıcı giysiler var ki insan her şeyi alıp götürmek istiyor. Burnumda tüten o muhteşem koku, kızarmış keçi peynirinin binbir türlü sosla harmanlandığı o görsel şölen, tadı da bir harika doğrusu. Ormanın derinliklerinde üç adet sahne var, her birinde farklı zevklere hitap edecek şarkılar seslendiriliyor: Sert, metal türü parçalar mı deseniz, yoksa eğlenceli korsan ezgileri mi, yoksa huzur verici Pagan melodileri mi… Ne ararsanız var doğrusu! O yarım günü çevremi süzerek geçiriyorum, ertesi gün ise çok daha yoğun tempolu ve bir o kadar da zevkli olacak, biliyorum. Bütün bu sevdalarıma karşın etkinliğe asıl katılma amacım içimde dinmek bilmeyen okyanusları sakinleştirmek değil, en yakın arkadaşım ile bir araya gelme şansım. Kendisi Avusturyalı bir hanımefendi, ona tekrar tüm içtenliğimle sarılacağım için o kadar mutluyum ki! Kostümlerimiz hazır, üstelik aynı tema çerçevesinde şekillendirmişiz kılığımızı kıyafetimizi. Elf kulaklarım ise günün en çok hoşuma giden detayı. Kol kola dolaşıyoruz, kendimizi müziğin ufkuna bırakıyor, şarkılar söylüyor ve dostluğumuzu taçlandırıyoruz. Turnuvalar, ritüeller; savaşçılar ve periler… Sanki bir hayal dünyasındaymışım gibi, oysa ki gördüklerim ve hatta hissettiklerim tamamen gerçek. Sonraki iki gün de böyle şekillendiriliyor diyebilirim. Veda zamanı ise her zamanki gibi buruk bir an, ama biliyoruz ki bu bir son değil; bir daha görüşeceğiz ve bu derin istekle bardaklarımızı göğe kaldırıyoruz. Geçmiş hayallerden ibaret değil dinlediğiniz üzere ve bu tecrübeleri bana yaşattığı için Castlefest’e minnettarım. Belki herkesin harcı olmayabilir, ancak benim gibi tarih ve fantastik edebiyat sevdalıları için kelimelere sığmayacak bir deneyim. Günümüzün geçmişi değil bu, “geçmişin günümüzü” adeta. Öyle ki ne gündelik hayattan kopuyorsunuz ne de geçmişe özlem duyuyorsunuz. Ben bu ufak gezintimden son derece hoşnut kaldım, umarım sözlerim sizler üzerinde de olumlu bir etki bırakabilmiş, yolunuza bir ışık tutabilmiştir. Kim bilir, belki sizi de bir gün orada görürüm? BEYZA DEMİRCİ 21601155 ASLA PES ETME Oldum olası Aamir Khan filmlerine bayılırım. Hele “3 Idiots” filminden sonra Bollywood filmleri gönlümde taht kurmuştu. Aamir Khan’ın son filmini internette görünce o kadar sevindim ki izlemek için can attım. Filmin Türkçe adı “Dangal”. 2016 yılında çekilen bu spor-dram filmi hem modern dünyanın teknolojik nimetlerinden yararlanılarak çekilmiş hem de bir Bollywood filmi olduğu için Hindistan’ın örf ve adetlerini kusursuz bir şekilde yansıtmış. Bu filmi o kadar çok beğendim ki, gerçekten doğru kelimeleri bulmakta çok zorlanıyorum. Bir yandan yüzünüzden gülümseme eksik olmazken; diğer yandan içinize işleyecek gerçek bir dram filmine tanık oluyorsunuz. Aamir Khan her zamanki gibi oyunculuğunun hakkını vermiş ve bugüne kadar hiç oynamadığı bir karakterle seyirci karşısına çıkmış. Ayrıca, film uzun süreli olmasına rağmen o kadar güzel akıyor ki, zamanınızı bu filme ayırdığınız için hiç pişman olmuyorsunuz. Hayatı boyunca hep idealleri ve hayalleri olan bir baba olarak karşımıza çıkan Aamir Khan, erkek çocuğu olmayınca, kız çocuklarının da hayallerinin peşinden gidebileceğini ve güreşçi olmanın cinsiyeti olmadığını, bütün topluma ispatlamaya çalışmıştır . Filmde, Hindistan halkının ve hatta dünyanın, kadınlar ve spora karşı önyargılarının nasıl kırılabileceği o kadar güzel işlenmiş ki siz de bugüne kadar vazgeçmek zorunda kaldığınız şeyleri bir kez daha düşünüyor ve azmin karşında hiçbir engelin duramayacağının farkına varıyorsunuz. Güreş! Güreş deyince aklınıza ne geliyor? Durun tahmin edeyim, iri yarı adamlar ve aşırı dozda şiddet. Peki neden hiç kadınların da bu sporu yapabileceği aklımızın ucundan geçmiyor. Kadınların, üzerlerine biçilmiş ve yapıştırılmış kalıplarından çıkabilecekleri, onların da dilediklerini istedikleri gibi özgürce yaşama haklarının olduğunu göstermeyi amaçlayan eğitici nitelikte bir film sizi bekliyor. Küçük yaşta evlendirilen çocukların, anne olmaya zorlanılan bir toplumda, bu kalıpları kırabilmek için verdikleri mücadelenin hiç de kolay olmadığını göreceksiniz. Filmi izlerken bir kez daha anladım ki, çevremizdeki insanların ve hatta hiç tanımadığımız kişilerin bizim hakkımızdaki düşünceleri, bizler için ne kadar da önemli ki bazen hayallerimizden bile vazgeçmemize sebep olabiliyor. Mahavir (Aamir Khan), kızlarını toplumsal kalıplara sokmamakta kararlı bir baba ve onlara parlak bir gelecek sunmak için verdiği mücadele aslında tüm dünyaya örnek niteliğinde olmuştur. Düşünsenize, herkesin aynı fikre sahip olduğu bir toplumda, aykırı bir tutum sergilemek her baba yiğidin harcı olabilir mi? Filmi izlerken kendime hep şu soruyu sordum aslında yaşadığımız şeyleri gerçekten kendimiz istediğimiz için mi yaşıyoruz; yoksa sadece olağan düzene ayak uydurup akıntıya mı kapılıyoruz. Dünyada farkındalık yaratabilmiş insanlar, aslında olağan düzene baş kaldırabilme gücüne sahip insanlardır. Mahavir’in kızları da kadınlara biçilmiş görevlere uymadıkları için, toplum tarafında dışlandılar ve hor görüldüler . Günümüzde, o kadar çok kadın var ki hayallerinden vazgeçen, sırf toplum tarafından damgalanmamak uğruna. Filmde, bu konu bütün insanlığa bir ders niteliğinde olacak şekilde işlenmiş. Benim bir filmde aradığım en önemli kriterlerden biri de bir filmin insanı olağan hayatından, dertlerinden, sorunlarından uzaklaştırıp kaliteli bir zaman sunabilmesidir. Bollywood filmleri de tam da bu isteğinize biçilmiş bir kaftan niteliğinde çünkü, filmin içinde o kadar çok müzikâl sâhnesi var ki, müziğin ritmine kapılıp zamanı unutmamak elde değil. Kısacası, hem kaliteli bir zaman geçirmek hem de toplumsal sorunlara hiç bakmadığınız bir açıdan bakmak istiyorsanız bu filme bir şans verin derim. Bir de unutmadan, bu sizin Aamir Khan imzalı izlediğiniz ilk filminiz ise, bu adamın birbirinden güzel diğer filmlerine de bir şans vermelisiniz. İYİMSER OLMANIN ANAHTARI: SİZİ SEVENLERİN VARLIĞINI AKLINIZDAN ÇIKARTMAMAKParki(cid:374)so(cid:374) hastalığı(cid:374)ı Muha(cid:373)(cid:373)ed Ali’de gör(cid:373)üştü(cid:373), o(cid:374)da ta(cid:374)ış(cid:373)ıştı(cid:373). Ürkütü(cid:272)ü (cid:271)ir e(cid:373)pati (cid:455)ap(cid:373)a süre(cid:272)i(cid:374)e giriş(cid:373)işti(cid:373) daha so(cid:374)ra. Hatta ö(cid:374)(cid:272)e elleri(cid:373)i titret(cid:373)e(cid:455)e çalışarak pratikte (cid:374)asıl (cid:271)ir his olduğu(cid:374)u a(cid:374)la(cid:373)a(cid:455)a çalışa(cid:272)ak kadar ileri(cid:455)e git(cid:373)işti(cid:373). Duru(cid:373) korku(cid:374)ç ol(cid:373)alı(cid:455)dı gerçekte(cid:374), (cid:271)u i(cid:374)sa(cid:374)lar (cid:374)asıl (cid:455)aşı(cid:455)orlardı? Be(cid:374)i (cid:455)i(cid:374)e Ta(cid:374)rı sorgula(cid:373)ası(cid:374)a it(cid:373)işti (cid:271)u hastalık. Ola(cid:455)a, (cid:271)u (cid:374)e (cid:271)içi(cid:373) Ta(cid:374)rı, (cid:374)erede o(cid:374)u(cid:374) (cid:455)ü(cid:272)e olduğu sö(cid:455)le(cid:374)e(cid:374) (cid:373)erha(cid:373)eti şekli(cid:374)de değil, Ta(cid:374)rı’(cid:374)ı(cid:374) kötü ve hatta korku(cid:374)ç (cid:271)ir (cid:373)izah a(cid:374)la(cid:455)ışı olduğu perspektifi(cid:374)de(cid:374) (cid:455)aklaş(cid:373)ıştı(cid:373) (cid:271)u sefer. Grip, el, kol kırıl(cid:373)ası gi(cid:271)i şe(cid:455)ler hoş görüle(cid:271)ilirdi a(cid:373)a Parki(cid:374)so(cid:374), fakat He(cid:373)oroid? Bu hiç şüphesiz, eğer (cid:271)ir Ta(cid:374)rı varsa, o(cid:374)u eğle(cid:374)diri(cid:455)or ol(cid:373)alı(cid:455)dı. Yaşa(cid:455)a(cid:374)lar içi(cid:374) gülü(cid:374)e(cid:272)ek (cid:271)ir şe(cid:455) (cid:455)oktu a(cid:373)a ortada. Bu (cid:374)ede(cid:374)le eğer (cid:271)ir Ta(cid:374)rı varsa (cid:271)ile o(cid:374)u(cid:374) kötü(cid:373)ser (cid:271)ir varlık olduğu(cid:374)u düşü(cid:374)ürü(cid:373), kötücül (cid:271)ir ada(cid:373)ı(cid:374) eli(cid:374)e düş(cid:373)e(cid:373)ek içi(cid:374) de varlığı(cid:374)da(cid:374) zi(cid:455)ade (cid:455)okluğu(cid:374)u isteri(cid:373). Bizlere (cid:271)u dü(cid:374)(cid:455)ada (cid:271)u tür şakaları (cid:455)apa(cid:374), ö(cid:271)ür dü(cid:374)(cid:455)ada (cid:374)eler (cid:455)apar çü(cid:374)kü, (cid:271)ir düşü(cid:374)se(cid:374)ize. Yazıklar olsu(cid:374) sa(cid:374)a Ta(cid:374)rı(cid:373)! Mi(cid:272)hael J. Fo(cid:454)’u(cid:374), İflah Ol(cid:373)az Bir İyi(cid:373)seri(cid:374) Maceraları kita(cid:271)ı, (cid:455)azarı(cid:374) Parki(cid:374)so(cid:374) hastalığı ile (cid:373)ü(cid:272)adelesi(cid:374)i a(cid:374)lata(cid:374) (cid:271)ir kitap. Mi(cid:272)hael J. Fo(cid:454)’u (cid:271)e(cid:374) Gele(cid:272)eğe Dö(cid:374)üş fil(cid:373)i(cid:374)de(cid:374) (cid:271)ili(cid:455)oru(cid:373), kita(cid:271)ı da (cid:271)u (cid:374)ede(cid:374)le satı(cid:374) aldı(cid:373) aslı(cid:374)da, kapakta ta(cid:374)ıdık kişi ile (cid:455)üzü(cid:373)de oluşa(cid:374) gülü(cid:373)se(cid:373)e, arka kapaktaki içerik (cid:374)otu(cid:374)u görü(cid:374)(cid:272)e kederli (cid:271)ir hale dö(cid:374)(cid:373)üştü. İçi(cid:373) a(cid:272)ı(cid:373)ıştı (cid:271)u ada(cid:373)ı(cid:374) Parki(cid:374)so(cid:374) hastası ol(cid:373)ası karşısı(cid:374)da. Fakat o(cid:374)u(cid:374) hika(cid:455)esi(cid:374)i, daha doğrusu (cid:271)u hastalıkla giriştiği (cid:373)ü(cid:272)adele(cid:455)i okuduğu(cid:373)da keder ka(cid:455)(cid:271)ol(cid:373)uş, o ta(cid:374)ıdık (cid:271)irisi(cid:374)i görü(cid:374)(cid:272)e takı(cid:374)dığı(cid:373) gülü(cid:373)se(cid:373)e tekrar otur(cid:373)uştu (cid:455)üzü(cid:373)e. Chu(cid:272)k Berr(cid:455)’i(cid:374) Joh(cid:374)(cid:374)(cid:455) Be Good şarkısı(cid:455)la ke(cid:374)disi(cid:374)de(cid:374) geçe(cid:374) o di(cid:374)a(cid:373)ik ada(cid:373) tesli(cid:373) ol(cid:373)a(cid:373)ıştı (cid:271)u kötü şaka(cid:455)a. O(cid:374)u(cid:374) (cid:271)u (cid:373)ü(cid:272)adelesi (cid:271)a(cid:374)a (cid:455)aşa(cid:373)la ilgili çok fazla şe(cid:455) sö(cid:455)lü(cid:455)ordu. Başı(cid:373)ıza gele(cid:374)lerle ilgili Ta(cid:374)rı(cid:455)a site(cid:373) et(cid:373)ek (cid:455)a da ha(cid:455)atı (cid:271)ir ke(cid:374)ara (cid:271)ırakıp ağla(cid:373)ak, alt (cid:373)et(cid:374)i(cid:374)de ke(cid:374)di(cid:373)izi dü(cid:374)(cid:455)ada a(cid:455)rı(cid:272)alıklı (cid:271)ir (cid:374)okta(cid:455)a oturt(cid:373)aktır, site(cid:373) ederiz çü(cid:374)kü (cid:271)aşı(cid:373)ıza gele(cid:374)i hak et(cid:373)ediği(cid:373)ize i(cid:374)a(cid:374)ırız, (cid:271)aşkası hak et(cid:373)iştir a(cid:373)a (cid:271)iz hak et(cid:373)e(cid:373)işizdir. A(cid:374)(cid:272)ak uzaydan dünyaya (cid:271)aktığı(cid:373)ızda hiç de a(cid:455)rı(cid:272)alıklı ol(cid:373)adığı(cid:373)ızı a(cid:374)larız. Öte (cid:455)a(cid:374)da(cid:374) i(cid:374)sa(cid:374)ı(cid:374) i(cid:455)i(cid:373)ser ola(cid:271)il(cid:373)esi içi(cid:374) (cid:271)ir iti(cid:272)i gü(cid:272)e ihti(cid:455)aç du(cid:455)duğu da kesi(cid:374). Küçükke(cid:374) (cid:271)ir şe(cid:455)e (cid:272)a(cid:374)ı(cid:373) sıkıldığı(cid:374)da oturur ve ağlardı(cid:373). Birisi (cid:271)e(cid:374)i(cid:373)le ilgile(cid:374)si(cid:374) di(cid:455)e (cid:455)apardı(cid:373) (cid:271)u(cid:374)u. A(cid:374)(cid:374)e(cid:373)i(cid:374) (cid:455)a da ta(cid:374)ıdık (cid:271)ir sesi(cid:374) (cid:862)(cid:374)e oldu oğlu(cid:373)?(cid:863) di(cid:455)e sor(cid:373)ası(cid:374)ı, ta(cid:373)a(cid:373) üzül(cid:373)e artık di(cid:455)erek (cid:271)e(cid:374)i teski(cid:374) et(cid:373)esi(cid:374)i isterdi(cid:373). Be(cid:374)i(cid:373) içi(cid:374) iti(cid:272)i güç, (cid:271)irileri(cid:374)i(cid:374) hala (cid:271)e(cid:374)i ö(cid:374)e(cid:373)sediği(cid:374)i (cid:271)il(cid:373)ekti. Ağır ağır göz(cid:455)aşları(cid:373)ı di(cid:374)dirir, kaldığı(cid:373) (cid:455)erde(cid:374) ha(cid:455)ata deva(cid:373) ederdim sevildiği(cid:373) ka(cid:374)ıtla(cid:374)ı(cid:374)(cid:272)a. Mi(cid:272)hael J. Fo(cid:454)’u(cid:374) da iti(cid:272)i gü(cid:272)ü ço(cid:272)uğu(cid:455)du. Doktoru(cid:374) o(cid:374)a sö(cid:455)lediği şu sözler fazlası(cid:455)la doku(cid:374)aklı: ço(cid:272)uğu(cid:374)a ge(cid:272)eleri kitap oku(cid:373)akta zorla(cid:374)dığı(cid:374)ı sö(cid:455)lediği(cid:374) içi(cid:374) a(cid:373)eli(cid:455)at ol(cid:373)a(cid:374) ko(cid:374)usu(cid:374)da ısrar edi(cid:455)oru(cid:373). Bu a(cid:373)eli(cid:455)at fil(cid:373) çalış(cid:373)aları(cid:374)ı sekte(cid:455)e uğrata(cid:271)ilir. Diğer (cid:455)a(cid:374)da(cid:374) sektörde (cid:271)ir sürü aktör var a(cid:373)a ço(cid:272)uğu(cid:374)a (cid:271)a(cid:271)alık (cid:455)apa(cid:272)ak tek (cid:271)ir kişi var. Baze(cid:374) de iti(cid:272)i güç, ara(cid:373)ızda (cid:271)ağ ola(cid:374) (cid:271)aşkalarıdır. İşte o za(cid:373)a(cid:374) i(cid:455)i(cid:373)ser ola(cid:271)il(cid:373)ek içi(cid:374) içi(cid:373)izde (cid:271)ir güç du(cid:455)arız. Bir kişi de olsa (cid:271)irileri tarafı(cid:374)da(cid:374) ö(cid:374)e(cid:373)sediği(cid:373)i (cid:271)il(cid:373)ek, ha(cid:455)at ko(cid:374)usu(cid:374)da üzeri(cid:373)e (cid:271)ir soru(cid:373)luluk (cid:455)üklerdi ve (cid:271)u (cid:455)üzde(cid:374) keserdi(cid:373) ağla(cid:373)a(cid:455)ı. Be(cid:374)i seve(cid:374), ö(cid:374)e(cid:373)se(cid:455)e(cid:374) (cid:271)irisi olduğu(cid:374)a göre, eğer üzülürse(cid:373) o(cid:374)u da üze(cid:272)eği(cid:373)i içgüdüsel olarak idrak ederdi(cid:373). Bu kavra(cid:455)ış (cid:271)e(cid:374)i daha olu(cid:373)lu düşü(cid:374)(cid:373)e(cid:455)e, (cid:272)a(cid:374)ı(cid:373)ı sıka(cid:374) şe(cid:455) (cid:374)e(cid:455)se o(cid:374)u (cid:271)ir köşe(cid:455)e at(cid:373)a(cid:373)a (cid:455)arardı. Toparla(cid:374)ırdı(cid:373), ke(cid:374)di(cid:373) içi(cid:374) değil, ke(cid:374)di(cid:373)e a(cid:272)ı verdiği(cid:373) içi(cid:374) değil, (cid:271)e(cid:374)i düşü(cid:374)e(cid:374) kişi(cid:455)i ke(cid:374)di a(cid:272)ı(cid:373)la üz(cid:373)e(cid:455)e hakkı(cid:373) ol(cid:373)adığı(cid:374)ı düşü(cid:374)düğü(cid:373) içi(cid:374). Kötü(cid:272)ül (cid:271)ir Ta(cid:374)rı(cid:374)ı(cid:374) kur(cid:271)a(cid:374)ları ola(cid:271)iliriz, doğada diğer (cid:272)a(cid:374)lılarda(cid:374) a(cid:455)rı(cid:272)alıklı (cid:271)ir ko(cid:374)u(cid:373) işgal et(cid:373)i(cid:455)or ola(cid:271)iliriz, hiç(cid:271)ir şe(cid:455)i(cid:373)iz (cid:455)oksa da (cid:271)izi seve(cid:374) i(cid:374)sa(cid:374)ları(cid:374) varlığı(cid:374)ı u(cid:374)ut(cid:373)a(cid:373)alı(cid:455)ız a(cid:373)a. Yaşa(cid:373)a i(cid:455)i(cid:373)ser bir gözle bakmak için bu yeter de artar insana. KİM İNANIR GECENİN ARDINDAN SABAH GELMEYECEĞİNE? Öykü kitaplarının başlıklarına ve o başlıkların taşıdığı anlamlara çok dikkat ederim. Eğer bir de yazarın koyduğu başlık öykülerden biri değilse ve bana bir şeyler ifade ediyorsa direkt alırım kitabı çünkü o kitabı genel bir temada yazmış olur. Yani genellikle öykü kitaplarında kitabın başlığı içindeki öykülerden birisinin başlığı olur ama bu öykülerin genel teması kitabın başlığını yansıtır. Gecenin Gecesi de başlığı dolayısıyla seçtiğim bir kitap. Okumadan önce açtım kitabı, baktım. Öykülerin hiçbirinin başında öyle bir şey yazmıyordu. Ama okuduktan sonra anladım ki bu başlığı herhangi bir öyküsünün başlığı yapsan sırıtmaz. Çünkü biz büyüğümüzü de küçüğümüzü de “Her gecenin bir sabahı vardır.” derken görüyoruz umutsuzluğa kapılmamak için ya da umutsuzluklarını saklamak için. Fakat hayatın her zaman böyle olması bekleyemeyiz. Hayat her düşüşümüzde elimizi uzatmıyor bazen elini uzatır gibi yapıp çekiyor. Bu yüzden de bazılarımız için her gecenin ardından her sabah gelmiyor. Bir gece daha geliyor peşinden bir gecenin. Peki neden? Talihsiz olduğumuz için mi göremeyiz hemen gün yüzünü? Yoksa hayattan bıktığımız ve umutsuzluğa kapıldığımız için mi? “Bu Nihat eskiden böyle değilmiş.” (Toptaş 33) Nedir bu Nihat’ı bu duruma düşüren? Çocuk yaşta annesi ile onu öyle ortada bırakan babası mı? Yani, tabii ki babası olacak o adam onları bırakıp gittiğinde onları zor bir durumda bırakarak gitti. Ama her şey için sorumlu sayamayız çünkü bildiğimiz üzere bir süre zar zor geçinseler de üstesinden gelmişlerdi. E, o zaman neydi bu camlarla alıp veremediği? Altında oturduğu asma mı onu hısım yapmıştı camlarla? Olamazdı. Ama elbet bir şeyler olmuştu. Hani olur ya, bazen elimizden bir şey gelmez ve etkimiz dışındadır. Gider bir kelebeğin kanat çırpması seni etkiler. Hayat böyledir. Aslında bu basit ve bayağı bir söylem ama gerçekten de öyle. Tamam, bir kelebeğin kanat çırpmasının yarattı etkilerden dolayı yanlış zamanda yanlış yerde bulunduk ve kötü bir şeyin içine sürüklendik. Bari bizim makus talihimiz bizi sevenleri, bize değer verenleri perişan etmeseydi. Nihat’ın annesi hak etmiş miydi bunu gerçekten? Yalnız kalmayı, oğlunun peşinden koşmaya mahkum kalmayı... Tabii ki de hayır. Ve bir süre sonra bu kadar koşuşturmadan sonra hiçbir şey değişmezse insanda da umut diye bir şey kalmaz, uçar gider. Umudu biten insan da çok kolay küser hayata. Peki, bu yüzden mi gittikçe kendi ölümümüzü hesaplar, mezarımızı kazar olduk? Etrafımızda olan ve sevdiklerimizin başına gelen şeylerden gittikçe umudumuz tükendi. Umudumuz tükendikçe de bu dünyada kendimizi verecek bir şey bulamadık. İşte bu yüzden bu dünyadan gitmeyi umar olduk. Bu yüzden bu işin bilimine, zanaatkarlığına girdik. Böylece değişik bir hobi edindik kendimize. Keşke heyecanımızı başka bir şeyde bulsak... Tekrar birisini sevsek, kendimize tekrar bir uğraş, amaç bulsak belki de o kişi ve şey bize geçmişimizi unutturup bizi tekrar hayata döndürecek. Hayatımızın hangi döneminde olursak olalım böylece biz de bu hesap kitap ilmini bırakacağız, bırakmalıyız. Ve tekrar önümüze bakacağız. Ben de çoğu kişinin hayatında bu raddeye geldiğini ya da geleceğini düşünüyorum. Zira herkesin elbet bir sevdiği kişi veya önem verdiği değerler vardır. İnsanın değer verdiği ve sevdiği şeyler sonsuza kadar aynı şekilde zarar görmeden kalmadığı için insan bu noktaya gelebilir ve bıkabilir. İşte biz bu duruma gelmeden önce bu duruma düşen insanları ilk önce bulmalıyız. Ve empati yapıp, onlara elimizi uzatıp bu durumun içinden alıp çekmeliyiz. Onlara her zaman gecenin ardından bir sabah geldiğini göstermeliyiz çünkü hiç kimse gecenin ardından gece gelebileceğine inanmaz ve bunun böyle kalması lazım. KAYNAKÇA 1. Toptaş, Hasan Ali. Gecenin Gecesi. İstanbul: Everest Yayınları, 2017. 10. 2. http://hasanalitoptas.com/tr/. Resim. “Kullanılan görsel kitabın kapağında kullanılmıştır.” YAĞIZ YAŞAR Tutunamayanlar : Disconnectus Erectus Bir kitap insanı neden etkiler? İnsan ilgisini çeken kitapları seçer, okur ve bazılarını sever. Oysa “etkilenmek” bambaşka bir kavramdır ve söylenilebilir ki, insanı kendinden bir şeyler bulabildiği kitaplar etkiler. Belki de Oğuz Atay’ın “Tutunamayanlar” kitabının beni bu denli etkilemesi, düşündürmesi, ve bir türlü aklımdan çıkmaması bundandır. Tutunamayanları eminim birçoğunuz duymuş, aranızdan bazılarıysa okumuştur. Kısaca, kitap arkadaşı intihar eden Turgut Özben’in, Selim Işık’ın intiharını anlamlandırmaya çalışmasını anlatmaktadır. Ancak bu sadece bir çıkış noktasıdır; Turgut, Selim’in arkasında bıraktığı izleri araştırırken kendini hiç beklemediği düşüncelerin, sorgulamaların ve modern dünyanın bunalımlarının içinde bulur. Bir tarafta mühendislik, bilim insanlığı, ve pozitivizm; öte yanda modernliğin kabusu. Selim’in ve Turgut’un iç dünyasında fırtınalar kopartan çatışma işte budur. Ancak Tutunamayanları bu denli farklı kılan ne anlattığı kadar nasıl anlattığıdır da aynı zamanda. Atay, döneminin oldukça dışında üslup ve teknikler kullanarak yapıtı ilginç kılmıştır. Anlatım biçimi hızla ve sürekli olarak değişmektedir, ve bu durum okuru zorlamaktadır aslında. Ancak amaçlanan tam da budur: Atay, okurunu yeteneksiz saymamakta, onu bu yolla yapıtın içine çekmektedir. Yapıtta olumlu kahramanlar yerine Kafka yapıtlarını çağrıştıran çıkmazlar ve varoluşsal sorunlar vardır. Ancak tüm bunlar bir tarafta dursun, ilk olarak basit bir soruyla başlamak istiyorum: “Tutunamayanlar kimdir?” Atay, yapıtta toplumu ikiye ayırmıştır: Tutunanlar ve Tutunamayanlar. Tutunanlar, toplum düzenine ayak uydurmuş insanlardır. Bu insanlar sorgulamaz, düşünmez, farklılıklardan kaçınırlar. Neyi neden yaptıklarını bilmeden bir hayat sürüp giderler. Halbuki Tutunamayanlar farklıdır. Yalnız şunun altını çizmek gerekir ki, “Tutunmayanlar” değil, “Tutunamayanlar”dır onlar; yani hayata tutunmayı deneyip başaramamışlardır. Herkesin tutunan olmak istediği, bunun için bir ömür çalışıp didindiği bir ülkede tutunmamayı seçmek cesaret gerektirir. Çünkü yaşadıkları dünya, tutunanların, onları yalnızlığa itenlerin dünyasıdır. Dünya, biraz hayata, biraz da birbirlerine tutunup düşmemeye çalışanların dünyasıdır. Tutunamayanlarınsa bu dünyanın dışında kalmaları onları sorgulamaya itmiştir. Girdikleri sorgu süreci ise onlara bambaşka duyguların kapısını aralamıştır. “Tutunamayanların prensi” Selim Işık’ın intiharı öncesi sıradan bir tutunan olan Turgut Özben’in sorgulamalarla dolu tutunamayan dünyasına girişi ise işte bu şekilde; dostunun ölümüyle başlamıştır. “Düşünmeyince kurtuluyorsunuz. Neyin var, düşünceli görünüyorsun. Bu sözden sakınmalı. Düşüncesiz de olma. O zaman da ne kadar düşüncesiz bir adam, derler. Düşünün, düşünün ama durup dururken düşünmeyin.” (556*) İşte size toplumumuzun bakış açısı! Düşünmeyin, sorgulamayın, başkaldırmayın ve mutluluk sizin! Ne çok insan tanıyoruzdur hepimiz, düşünme işini “aydınlara” devretmiş. Belki her şeyden çok “kulaktan dolma aydın”ımız oluşu da bundandır. Peki neden? Çünkü düşünen insan düzendeki bozuklukları fark eder ve bu düzenin bir parçası olmayı reddeder. Bu, insanı yeni bir düzen kurma hayaline sürükler ve her yeni düzen, ancak ve ancak kendinden öncekinin yıkılışıyla varolabilir. Toplumumuzun korktuğu işte bu zincirleme reaksiyondur. Hem sorgulamayan insanı bir şeylere uymayı kabul ettirmek öylesine kolaydır ki, bu tür halk her yönetenin işine gelir türdendir. Ahlak gibi, din gibi türlü kavramların yönetenler tarafından halkı sömürmekte kullanılması ise buna örnektir. “Namaz surelerini ezberlemekle geçiriyoruz / Bizi ölüme yaklaştıran zamanı (...)”, “Allahın peşinde / Yirmi bin fersah.” (131) Toplumdaki tüm bu yitirilmiş değer yargıları, Selim Işık’ı ve belki de diğer tüm tutunamayanları çeşitli sorgulamalara itmiştir. Nazım’ın meşhur “Nereden gelip nereye gidiyoruz” dizesine yapıtta birçok yerde atıfta bulunulmuştur: “Nereden geldin, nereye gidiyordun Selim Işık? Kim bilir bu soruyu odada, öyle büzülmüş otururken kaç kez sordun kendine?” (263) Tüm bu sorgulamalar hayatı anlamlandırmaya çalışma çabalarının bir sonucudur. Birçok kez kendime bu soruyu sorarken yakalamışımdır ben de kendimi. Belki pekçoklarınızın da yaptığı gibi. O kadar büyük bir sorudur ki bu, soruyu basit bir cevapla yanıtlamanın hem soruyu hem de hayatın kendisini hafife almak anlamına geleceğini düşünmüşümdür hep. Yine de cevap verilmeye kalkıldığında türlü insanlardan bambaşka yanıtlar çıkacaktır; ki bu olağan bir durumdur. Ama belki de esas önemli olan, cevaplardan çok sorulardır. Soru sorma hevesini yitirmemektir. Tutunamayanların yaptığı işte budur: sorgulamak. Düşünmek. Aklına yatmayan normlara uymamak. Ancak tüm bunların bedeli onlara toplum tarafından ağır ödetilmektedir: Yargılanmakta, ezilmekte, dışlanmaktadırlar. Çünkü “onlar”, toplumda bir hoşgörü ortamı yaratmaktan uzaktırlar. “Kimdi onlar? Bilmiyordu. ‘Böyle olmama sebep olanlar,’ diyordu. ‘Her çağırdığımda isimleri değişen ve aslında birbirinin aynı olanlar. Onlar işte!’” (400) Turgut Özben, Selim’in intiharı öncesi “onlar”dan biridir. Karısı, çocukları, işi, ve “küçük burjuva alışkanlıkları” vardır. Ve “o zamanlar henüz Olric yoktur; (...) Henüz durum, bugünkü gibi açık ve seçik, bir bakıma da belirsiz değildir.” (25) Olric ise Turgut’un sorgulamalarının bir bölümünden sonra okura sunulan, onun hayali arkadaşıdır. Kimbilir, belki de Turgut’un içindeki farklı düşünceleri yansıtan tarafıdır. Her şekilde, Turgut değişmiştir. Belki de toplumun değişebileceğini gösteren bir örnektir bu. Çünkü bir şeyi üzülerek belirtmeliyim ki, Atay’ın çizdiği toplum yapısı günümüzdekinden pek de farklı değildir. Pek çok insan, “eğer kuruysa tuzunuz susunuz susunuz susunuz” (520) cümlesini kendine ilke edinmiş, yaşayıp gitmektedir. Herkesin tutunamayan olduğunu hayal etmek ütopik olur belki ama, keşke daha çok insan Turgut’un çıktığı yolculuğa çıkabilse, ve hep yolda kalabilse. -O zaman biz ne olacağız Olric? -Biz her zaman yolda olacağız efendimiz. (572) Ilgın Ergin 21402221 * Atay, Oğuz. Tutunamayanlar. İletişim Yayınları, 2014. NEDENSİZ DE SEVİLİR Sevgi nedir? Can Yücel’e göre “emek”, Attila İlhan’a göre “Pia’nın ellerini tutabilmek”, Cemal Süreya’ya göre “kafeteryadaki uzaklara bir bakışı bile kâfi görmek”... Büyük şairlere göre sevmek, peşinden sefalete sürüklenecek, uğruna yaşamdan vazgeçilecek bir eylem. Umudun en büyük nedeni, bir kez karşılaştınız mı bir daha bırakmak istemeyeceğiniz bir şey. Fakat hayat bazen öyle oyunlar oynar ki bize, ne Attila İlhan’ın Pia’sına aşkı gerçekçi gelir ne de Can Yücel’in sevgi tanımına inanasınız gelir. İşte o zamanlarda yapmanız gereken sevginin varlığını veya nedenlerini sorgulamak değil, sadece doğru olanın uygun zamanı beklemek olduğuna kanaat getirmektir. Ne demek istediğimi anlamak için öncelikle sevginin neler hissettirdiğini düşünelim. Sevdiğinizi ve eğer şanslıysanız sevildiğinizi hissettiğinizde, dünya üzerinde aşılamayacak sorun yokmuş gibi gelir. Bütün olmazlar gözünüze olabilecek gibi gelmeye başlar ve imkansız kavramını hayatınızdan çıkarırsınız. Öyle kalabalığa ihtiyacınız yoktur sorunlarınızı çözmek için, sevdiğinizin olması yeterlidir. Sanki hayatınızın önceki bölümlerinde bir çukurdaydınız, biri gelip sizi orda çıkarmış ve tekrar gün ışığına kavuşturmuş gibi güzel görünür her şey gözünüze. Sevmek “Keşke onunla daha önce karşılaşsaydım.” demektir. Sebepsizce mutlu olabilmek, hayatta umut olduğunu hatırlayabilmektir. Midede kelebeklerin uçuşması tabiri vardır ya, sanki tüm o kelebekleri yutmuşsunuzdur ve içinizde tatlı bir telaş vardır. Peki o kelebekler hep orada kalır mı? Aslına bakarsanız kalma ihtimali var, fakat hayat her zaman bu kadar toz pembe değil. Bir bakarsınız, başlarda uğruna pek çok şey göze alabileceğiniz insan, bir zaman sonra hayatınızdan çıkarmak için bahaneler aradığınız birine dönüşmüş. Dönüşen o değildir belki de, sizsinizdir. Bırakıp gitmenin vicdan azabından kaçınmak için olur olmaz sebepler bulmaya başlarsınız ve bunların çekip gitmenizin asıl sebepleri olduğu size bile inandırıcı gelmeye başlar. Sıcak Kafa kitabının yazarı Afşin Kum’un da bahsettiği gibi, içgüdünüz, yaptığınız şeyi haklı çıkaracak mantık zincirini kuracaktır. Ortada bir çekip giden varsa bir de terk edilen var demektir. Düşünün, birini çok sevmişsiniz, o yanınızda olduktan sonra her sorunun üstesinden geleceğinize inanmışsınız, hatta onun da sizi sevdiğine inanmışsınız. Sonra fark ediyorsunuz ki eskiden olsa hoş göreceği şeyler ona batmaya başlamış. Aslında gitmenin yolunu yapıyor ama inanmak istemiyorsunuz, nafile çabalarla kendinizi değiştirmeye ve tutunacak dalınızı kaybetmemeye çalışıyorsunuz. Bir işe yaramıyor, giden gittiğiyle kalıyor ve siz oturup kendi derdinize yanıyorsunuz. En başta da dediğim gibi, bazen öyle olaylar yaşarsınız ki o büyük şairlerin dediği sevgi tanımına inanmanız çok zor olur çünkü yaşadığınız şey size buna inanmak için bir neden vermez. Sözde “Daha iyisine layık olan taraf” sizsinizdir fakat içten içe yeterince iyi olmadığınızı düşünüp sizi bırakan o olur. Sevgi denen şeye bir çıkar ilişkisi gözüyle bakmaya başlarsınız ve her sevgi içinde bir sebep barındırıyor gibi gelir size. Cemal Süreya’nın “Keşke yalnız bunun için sevseydim seni” şiiri artık o kadar da doğru gelmez çünkü birileri sizi yalnız siz olduğunuz için sevmemiştir. Peki sevgi gerçekten bu olaydaki gibi bir şey midir? Biteceği kesindir ve bittiğinde yara mı açar? Birini sevdiğinizde o kişi gitmek zorunda mıdır? Aslında böyle olmak zorunda olmadığını gösteren birçok örnek var. Mesela ölümün bile sevgiyi azaltmadığı ilişkiler “Gözden uzak olan gönülden de uzak olur.” cümlesini yalanlar nitelikte. Önemli olan aranızdaki mesafe değil, yüreğinizde ne kadar yer kapladığıdır çünkü. Yeterince seviyorsanız o mesafeleri kaldırmanın bir yolunu bulmak zor değil; fakat sevmiyorsanız yan yana olsanız bile dağlar kadar uzaksınızdır aslında birbirinize. Hani filmlerin klasik bitişleri vardır, “Sonsuza kadar mutlu” diye. Hayat her zaman size bu fırsatı sunmayabilir. Bulduğunuz kişi sizin sonsuzluğunuza uygun değildir belki de. Ama eğer bir kez sevginin nedenlerini sorgulamaya başlarsanız, kendinizi bir daha kimseye tam güvenemez ve kimseyi tam sevemeyeceğini hisseder halde bulabilirsiniz. Afşin Kum’un dediği gibi, “Dolaysız görünen sevgiler bile, yeterince kötü niyetliyseniz, bir çıkar hesabıyla ilişkilendirilebilir.” Bu nedenle siz siz olun, hayat size sevgi konusunda acımasız da davransa sevgiyi sorgulamayın. Altında neden aramak size bir sonuç kazandırmaz, aksine her eşelemeniz kendi kuyunuzu kazmanıza döner, sizi biraz daha uzaklaştırır hayattan. Bulduğunuz her sevgi dalına tutunun ve olumsuzluklara rağmen sevginin bu dünyanın belki de tek gerçek şeyi olduğunu unutmayın. Sıcak Kafa, Afşin Kum, 2016 Can Yücel, Sevgi Emek İster şiiri İlhan, Attila. Bütün Şiirleri. Ankara: Bilgi Yayınevi, 1983 Süreya, Cemal. Sevda Sözleri: Toplu Şiirler. İstanbul: Can Yayınları, 1984 İzel Yalçın Hazel ŞENELHER ŞEY ZITTI İLE ANLAMLIBir dakika için hiçbir şey düşünmeyip sadece etrafı izleyin.. Gördükleriniz, o sessiz ve kusursuz düzen karşısında hayrete düşeceksiniz, eminim. Doğada her şey akıl almaz bir denge üzerine kuruludur. Veya insan vücudunu düşünelim. Bir sakatlanma olayında, vücudun sakatlanan bölümünün şiştiğini farkederiz. Bunun olmasının sebebi, vücudun orayı iyileştirmek istemesi ve aslında ilk müdahaleyi yapma çabasıdır. Hepimiz biliriz ki bu sistemi dışarıdan kontrol edebilecek bir bilgisayar veya herhangi bir alet yok. Peki bu denge nereden sağlanıyor? Bu sorunun çok basit bir cevabı var aslında. Denge, bir aradalıkla, birlikte bulunanların iş birliği ile oluşur. Aslında başka ve daha somut bir ifadeyle ile denge, karşıt güçlerin eşit büyüklükte olmasıdır. Ve bu tanım, bize çoğu şeyden ders almayı öğretmeye yetiyor diye düşünüyorum. Çünkü bu terim bize her şeyin, zıttını var ettiğini ve ancak bu zıt kutupların bir araya gelmesi ile dengenin kurulabileceğini veya bu şekilde dengenin bozulmayacağını anlatıyor. Bir örnek verecek olursam; iyiyi, kötü olmasaydı anlayamazdık veya tam tersi olarak kötüyü, iyiyi bildiğimiz için algılayabiliyoruz. Başka bir örnek olarak verebilirim ki; kısayı, uzun olduğu için biliyoruz veya siyahı, beyaz olduğu için. Güneş 24 saat içinde doğuyor ve batıyor. Asıl anlatmak istediğime gelecek olursam, önceki satırlarda belirttiğim denge kavramını ve verdiğim örnekleri hayatımızın her anına yansıtabiliriz diye düşünüyorum. Demek istediğim; hayatta her zaman iyiler ve kötülerin karşımıza çıkacağını biliyoruz. Ne hep iyi ne de hep kötü oluyor hayat, çoğumuz bunun bilincindeyiz. Çünkü söylediğim gibi iyiyi, kötü olmasa bilemezdik yani her şey zıttı ile varlığını sürdürüyor. Fakat, bu bilinci hayatımıza geçiremiyoruz diye düşünüyorum. Gözlemlediğimde, karşılaşılan zorluklarda bir an düşünmeden vazgeçen insanlar veya tam tersi olarak öne çıkan güzel sonuçlarla beraber kendini geliştirmekten vazgeçip, olayın coşkusuna esir olan insanlar görüyorum. Çok genel konuştum ama belki ben de Nüvide Gültunca Tulgar’ın ‘Kendi Kutup Yıldızını Bul’ adlı kitabını okumadan önce bu örneklerini verdiğim insanlar gibiydim. Fakat yazımın başından beri bahsettiğim ne varsa bu kitaptan öğrendiklerim sayesinde yazabildiğimi açıkça söyleyebilirim. Okumuş olduğum kitap, bana iyi ve kötüyü nasıl dengeleyebileceğimi öğretti. Ben artık karşılaştığım her güzel olayın, kötü yanını da kucaklıyorum veya oluşan her engeli iyi süprizler bekleyerek aşıyorum. Çünkü her iyiyinin arkasında bir kötü, her kötünün ise arkasında bir iyi olduğunun farkına vardım Nüvide Gültunca Tulgar’ın ‘Kendi Kutup Yıldızını Bul’ adlı kitabını okuduktan sonra. Kısacası, ne iyiye seviniyorum ne de kötüye üzülüyorum. Böylelikle yaşamımda duygusal anlamda da akademik anlamda da inişler ve çıkışları önleyebiliyorum, başka bir deyişle hayatımdaki dengeyi kurabiliyorum. “Var olana sevinenlerden, yok olana üzülenlerden olmayın.” derler ya.. ‘Kendi Kutup Yıldızını Bul’ kitabı da var olana da yok olana da şükretmeyi öğreten, bir solukta okuduğum bir kitap benim için. Bu kitabın insana yarınını dost bildirecek cinsten ve hayattan, gerçek kahramanların öyküleriyle yazılmış, hayat sevincini arttırabilen bir eser olduğunu belirtmek istiyorum. Kitabı okuduktan sonra ilk satırlarımda da bahsettiğim gibi farkındalığımın arttığını açıkça söyleyebilirim. Belki bana kazandırdığı en büyük avantaj bu oldu. Sabırsızlıklardan, acabalardan vazgeçip; gözlemlemeyi, beklemeyi öğrendim bu muhteşem kitap ile birlikte. Kitabın her sayfasını ayrı bir ilgiyle çevirirken, yaşama, insanlara, insanların hareketlerine olan bakış açım da arttı ve kazandığım bu geniş bakış açılarıyla, karşıma çıkan her duyguya karşı aynı tepkiyi verebilmeyi, yani hayatımı bir denge ile şekillendirmeyi öğrendim. Çünkü artık biliyorum ki; iyi ve kötünün yüzü aynı ve sadece her şey insanın yoluna ne zaman çıktığına bağlı.Rüştü Mesut Eser 21601220 DÜŞÜNCE KONTROLÜNDEN KONTROLSÜZ GÜCE Ütopya kitapları hep ilgimi çekmiştir. Gerçekle hayal arasında sıkışmış düşüncelerin yansıması adeta. Muz Beyazı Selim Bektaş’ın ilk kitabı. Kitabı okudukça; insanın kıymetinin olmadığı, ölüsünün değerli olduğu, gücü elinde tutanların yasaklarının rüyalara bile uzandığı bir yaşamın içine giriyorsunuz. Herkesin ve her şeyin kontrol edildiği bir dünya. Böyle bir dünyada kim yaşamak ister ki? Kişileri ve düşüncelerini kontrol etmenin bir çok yöntemi var. Düşünceyi kontrol etme yöntemlerinden birisinin de rüyaların olduğu yadsınamaz bir gerçektir. Rüyaların bile kontrol altına alındığı bir dünya bizlere ütopik gelse de insan, içindeki sınır tanımaz yönetme arzusunu doyurmak için çalışacaktır. İnsandaki hükmetme ve insanları kontrol etme düşüncesi eski çağlardan beri değişmeyen bir gerçektir. İnsanların yaşamlarını kanunlarla sınırlayabilirsiniz ancak ondaki özgürlük düşüncesini yok edemezsiniz. İnsan özgür bir birey olarak yaratılmıştır. Ve hayatını öyle devam ettirmek isteyecektir. Ancak gücü elinde tutanlar özgür insanların davranışlarından rahatsızlık duyarlar. Onları bir şekilde kontrol altına almak isterler. İnsanlar kontrol altında olduğu müddetçe gücü elinde tutanlar istediklerini yapabileceklerdir. Hayatı insanların arzularına göre değil, kendi istek ve arzularına göre tanzim ederler. Onlara göre insanların hayatı kendilerinin var olmasıyla doğru orantılıdır. Onlar varsa insanlarda vardır. Bu düşünceleri George Orwell 1984 adlı eserinde çok çarpıcı bir şekilde anlatmıştır. Gücü elinde tutanlar, insanları düşünmekten yoksun bırakmak için çeşitli yöntemler geliştirmişlerdir. En basit yöntemi ise insanların arzularına göre gereksiz ancak hoşlarına gidecek işlerle meşgul etme ve düşünme yetisini ellerinden almaktır. Bunun dışında hipnozla insanları kontrol etme, bilinçaltına müdahale, çeşitli ilaçlar veya gazlar vb. gücü elinde bulunduranlar tarafından kullanılan yöntemlerden sayılabilir. Ancak bu yöntemlerin en güçlüsü, gücü elinde bulunduranların insanlara aşıladıkları “güven duygusu” ile güçlerini devam ettirebilmeleridir. Öylesine bir propaganda vardır ki insanlar çokça tekrarlanan enformasyona kayıtsız şartsız inanırlar. Bazen aşırı sevgi bazen de korku düşünce yetisini köreltir. Ve sonuçta bireyler gönül rızası ile düşüncelerini gücü elinde bulunduranlara teslim ederler. Hali hazırda filmlerde gördüğümüz düşünceyi kontrol etme, kim bilir belki de yakın gelecekte gerçek olabilir. Sadece düşünceye değil beyne etki ederek insanları yönlendirme hedeflenmektedir. İstihbarat örgütlerinin zihin kontrolü için yaptıkları çalışmaların gelecekte kişileri kontrol etmenin radyo dalgalarıyla uydudan kontrol edilebileceğini göstermektedir. Bu ise insanlığın geleceğe endişe ile bakmasına sebep olmaktadır. İnsanları kontrol etme düşüncesi, "kontrolsüz bir güç" doğurmaktadır. Kontrol edilemeyen yönetme duygusu dünyayı yaşanılamaz bir hale getirecektir. Hiç kimse düşüncelerinin kontrol altına alındığı bir dünyayı arzu etmez. Yaratıcı bile düşüncelerin kişi tarafından fiiliyata geçirilmeden sorumlu tutulamayacağını bildirir. Ancak kendini tanrı yerine koyanlar düşünceye bile ket vururlar. Güç zehirlenmesi yaşayanlar bırakınız düşünceyi, rüyaları bile kontrol altına almak isterler. Kişinin özel hayatının kalmadığı bir yaşamın varlığı ütopyalarda bile olsa insanı ürkütüyor. Soğuk bir korku havası oluşturuyor. İnsanları endişeye sevk ediyor. İnsanın arzuları sınırsız. Yönetenler bu sınırsız arzulardan mülhem, gücü ve kontrolü elde tutmak isterler. Kontrol demokrasinin işleyen kuralları ile olabileceği gibi, anti demokratik yöntemlerle de olabilir. Önemli olan yönetenlerin değil yönetilenlerin bu duruma gösterecekleri tepkidir. Yönetenlerin oluşturdukları aşırı “güven duygusu” aldatmacasından kendilerini koruyabildikleri noktada özgür kalacaklardır. Düşüncelerinin ve rüyalarının dokunulmazlığını muhafaza edebildikleri ölçüde geleceğe daha ümitle bakabilecek ve gelecek nesillere en güzel kazanımı ulaştırmış olacaklardır. Kaynakça Bektaş, Selim. Muz Beyazı, Türkiye 2015. Orwell, George. 1984, Türkiye 2017. Eray ŞAHİN Anılara Giden Köprüler Kelimeler tutarsızdır çoğu zaman. Bazen çok anlamlı olurlar, bazen de bir o kadar anlamsız. Kimi zaman onlarcası yetmez derdimizi anlatmaya, kimi zaman da bir tanesiyle anlaşırız. Bunun sebebi de kelimelerin anılarımıza ve düşüncelerimize giden bağlantılar olmasıdır. Yani sözcükler birer köprü gibidir, içerdikleri harfleri zihnimizdeki olaylara bağlarlar. Bu nedenle kimileri derin bir etki yaratırken kimileri sönük kalır. Aynı zamanda, iletişimi güçlü ve etkili kılan şey de onların farklı zihinlerdeki karşılıklarının örtüşmesiyle başlar. Sözcükler sadece bir bağlantı aracıdır, zihnimizde ilişkilendirildikleri anılara ve olaylara işaret ederler. Yani, onlar -yaşadıklarımızı bir kenara bıraktığımızda- bir araya getirilmiş sembollerden başka bir şey değillerdir, bir işe yaramazlar. Bunun güzel bir örneği farklı adlara duyulan farklı hislerdir. Mesela, yeni doğan bir bebeğe akrabalar çeşit çeşit isimler sunacaktır. Birinin beğendiğini diğeri beğenmeyecektir belki. Buna neden olan şey, bahsedilen adın o insanların hayatlarında farklı anılara karşılık gelmesidir. Adı teklif eden kişi büyük ihtimalle o isimde bir insanla tanışmıştır, sevdiği ve hakkında güzel hatıraları olduğu bir insanla. Aksine, diğeri ise aynı ada sahip bir başkasıyla pek de iyi geçinememiştir belki. O adı hatırlamak, pek de hoşuna gitmeyen o hatıraları hatırlamak demektir onun için kim bilir. Dolayısıyla aynı kelime farklı zihinlerde değişik izler bırakmıştır, gün geçtikçe her biri güncellenen. Öyleyse, bu durum bazı kelimelerin neden birden çok farklı anlama sahip olduğunu da açıklıyor. Bir olayda rol alan insanlar, olayı oluşturan sözcüklerin yeni anlamlarını kodluyorlar akıllarına. Onlar diğerleriyle etkileşime geçtikçe bu yeni anlamlar da hızla yayılıyor. Dilin canlı ve değişmeye müsait bir yapı olması da bunu bir hayli kolaylaştırıyor. Dahası, bu çeşitliliği mümkün kılan başka bir şey de bu kelimelerin anılar üzerinden duygularla desteklenmesi elbette. Bunun aksini örnekleyen güzel bir durum var bilgisayar dilinde. Bilgisayarla iletişime geçerken bazı “objeler” oluşturuyorsunuz ve bunlara birer isim veriyorsunuz. Bu isimler oluşturduğunuz objenin kendisini değil, onun bilgisayar hafızasındaki yerini barındırıyor. Buraya kadar her şey aynı, isimler objelere bağlantı kuruyor. Fakat asıl fark şu ki bilgisayarın duyguları yok. Dolayısıyla, bilgisayar dilinde böylesine bir çeşitlilik yok. Her ne kadar isimler gerçek karşılıklarına hitap etse de sadece bir tek anlam ifade edilebiliyor bilgisayar dilinde. Öyleyse, kelimelerin neden çeşitli tanımlarını duygu yüklü hatıralar üzerinden yaptığını açıklıyor bu durum. Kelimeler duygu dolu anılara bağlanıp iletişimi başlatıyor, ilk bağlantıyı kuruyor öyleyse. Bir sonraki adım ise iletişimi etkili ve güçlü kılmak, geliştirmek. Yani, sözcükler yardımıyla bu sefer de “insanları nesnelere ya da birbirine” bağlamak. Bunun yolu ise sözcüklerin karşılıklarının farklı zihinlerde aynı şeyleri çağrıştırmasından geçiyor. Dolaylı da olsa aynı anıları ya da düşünceleri paylaşmaktan geçiyor yani. Örneğin, Fatih Özgüven’in Küçükburun isimli kitabındaki deniz yılanları ve bitkiler benim zihnimde de –kitapta olduğu gibi- kafa karışıklığına ve vesveseye giden “köprüler”. Çocukken izlediğim –pek de hatırlamadığım- bir filmde görmüştüm bu sahneyi. Deniz yılanları bir kızın aklını çelmeye çalışıyordu, etrafta da deniz bitkileri vardı. Buradan yola çıkarak Fatih Özgüven’in de aynı kelimeleri aynı durum için seçmesinden bir hayli etkilendim. O kadar şaşırdım ki yazarın yaşını internette aratıp çocukken izlediğim o filmi izlemiş olma ihtimalini düşündüm. Belki onunla –dolaylı da olsa- ortak anılarımız vardı dedim. O sayfaya kadar sıkıcı ve sıradan olduğunu düşündüğüm o kitap bir anda ilgimi çekiverdi. Bunu mantıklı kılan asıl şey de insanların ortak noktalar paylaştığını bilmekten keyif alması olsa gerek. Yeni tanıştığımız birisine sorduğumuz sorular sonrası onunla bir yakınlık kurmamız gibi bir şey yani. Benim durumumda birkaç basit kelimenin zihnimizdeki karşılıklarının kesişmesi, aramızdaki iletişimi bir anda çok daha güçlü bir düzeye getirdi. Ve en önemlisi, bu iletişim öylesine güçlüydü ki beni sözcükler hakkında bu kadar detaylı düşünmeye sevk etti. Öyleyse iletişimi başlatan ve geliştiren şey aslında kelimeler değil, biz insanlarız. Onları anılarımızla ve duygularımızla donatıyor, zihnimizdeki anlamlarını yeni tanımlarla besliyoruz sürekli. Onlarla karşılaşır karşılaşmaz hayatımızdaki yerlerini anımsıyoruz ister istemez. Kimi zaman zihnimizdeki kayıtlar bir başkasınınkiyle çakışıyor, duyduklarımızın ya da gördüklerimizin tesiri daha da artıyor. Bu sayede daha kaliteli bir iletişim kuruyoruz. Kaynakça Özgüven, Fatih. Küçükburun. Metis Yayıncılık, 2015. BBAAŞŞ UUCCUU KKİİTTAABBIIMM:: KKÜÜRRKK MMAANNTTOOLLUU MMAADDOONNNNAA--BBEEGGÜÜMM ÖÖVVÜÜLL B ugün rastgele bir kitapçıya adımınızı atsanız kapıdan girer girmez sizi karşılayacak olan çok satanlar köşesinin raflarında birkaç hafta sonra okurları tarafından bile adları hatırlanmayacak, hepsi birbirini andıran, dışları cafcaflı ancak içleri kof kitapların yanında Sabahattin Ali’nin Kürk Mantolu Madonnası’nı görmek sizi yanıltmasın, bu yazıma da konu olacak bu başyapıt, geçen yıllara yenilmeyip her devrin insanına seslenebildiği için bugün hala ellerden düşmüyor. Benim Kürk Mantolu Madonna ile tanışmam bundan beş belki altı sene öncesine uzanıyor. Daha küçük bir kız çocuğu iken modern yazarlara kıyasla ağır bir dili olan ve şimdiye kadar okuduğum hiçbir romana benzemeyen bir üslupla yazılmış bu kitaba çok mesafeli yaklaştığımı hatırlıyorum. Cesaretimi toplayıp sayfaları çevirmeye başladığım andan itibaren dört bir yanımı kuşatan bu kitabın etkisinden nasıl kurtulamadığıma ve bilmediğim o eski Osmanlıca kelimelere nasıl aşina olduğuma hayret ediyorum. Kitabı bitirdiğimde, eski bir Osmanlı insanını sembolize eden Raif Efendi ile Alman ressam Maria Puder arasında geçenleri basit bir aşk hikayesi olarak yorumlamış, hatta o çocuk aklımla kitabı mutlu sonla bitirmediği için Sabahattin Ali’ye kızmıştım. Belki bu kızgınlıktan, sonraları kitabı uzun yıllar elime almadım. Ta ki Berlin’de bir hafta geçireceğimi öğrendiğim bu yaza kadar. Gitmeden önce kitabı tekrar okuduğumda ne kadar büyüdüğümü fark ettim, okuduğum kitap aynı olduğuna göre değişen bendim. Altını çizdiğim satırlara ne kadar farklı anlamlar yüklüyordum. Bir de şimdi elime hayalimde canlandırdığım yerleri görme, hani kitabın kokusunu duymak derler ya işte tam da bunu yapma fırsatı geçmişti. Kitap Berlin’in dört bir yanında geçiyordu ve benim için bu bir haftanın planı çoktan hazırdı. Uçakta kitaba ve rotama bir kez daha göz attıktan sonra Berlin’e ayak bastım. İlk kez yurtdışına çıkmış biri olarak sokaklarda gezinirken, savaş yıllarında okumak için babası tarafından Berlin’e gönderilen Raif Efendi’nin o yılların Berlin’inde neler yaşamış olabileceğini az çok tahmin edebiliyordum. Şimdi dünya elimizin altındayken bile Berlin’de gördüklerim beni afallatmıştı, kendimi gerçekten bir yabancı gibi hissetmiştim, o zamanları düşünüyorum da zaten oldum olası dış dünyadan kopuk, melankolik olan bu adamın daha da içine kapanması, tüm hayatının kitaplar ve yalnız başına gezdiği sanat galerilerinden ibaret olması artık bana şaşırtıcı gelmiyordu. Berlin’in eski mahallelerinin ara sokaklarında biraz daha ilerledikten sonra, kendimi karşısında bulduğum sanat galerisi Kürk Mantolu Madonna’nın hayal ürünü olmadığını bana bir kez daha hatırlattı. Raif Efendi’nin gerçekten de burada dolaştığını, dolaşırken gördüğü “Kürk Mantolu Madonna” tablosundaki kadına – Maria Puder’e – aşık oluşunu, hayatında ilk defa tattığı bu duygunun onu nasıl korkuttuğunu ve arkasına bakmadan o galeriden kaçışını gözümün önüne getirebiliyordum. O andan sonra gezdiğim her yerde, kitaptan bir iz buldum; şu restoran Raif Efendi ile Maria Puder’in ilk randevularına çıktıkları yer olabilirdi ya da taştan yapılmış kemerli köprünün yanı başındaki bu ev Maria Puder’in eviydi belki de. Bir haftayı bir bir yapbozun parçalarını arar gibi Berlin’i arşınlayarak geçirdikten sonra, Raif Efendi gibi benim de dönme vaktim gelmişti. Ben bile bir haftada bu şehre bu kadar bağlanmışken arkasında hayatının aşkını bırakarak dönen bu adamın neler hissettiğini anlamak zor değildi benim için. Kürk Mantolu Madonna, burada anlatabileceklerimden çok daha fazlası, Sabahattin Ali’nin bu eşsiz başyapıtı, insan ruhunun karmaşasını ve aslında her insanın kendi içinde keşfedilmeyi bekleyen uçsuz bucaksız bir derya olduğunu Berlin’den Ankara’ya uzanan bir serüvenle bizlere sunuyor. Herkesin bir Kürk Mantolu Madonna’sı vardır belki henüz bulamadığımız ancak o bir yerlerde bizi bekliyor önemli olan onu bulduğumuzda “Bir ana bir ömür kadar çok hayat doldurduğunu bilerek yaşamak...”(Kürk Mantolu Madonna, s.132) Furkan ÖZÇAMAvrupa Birliği Yolunda Yarım Asır: Neden başarısız olduk?Her şey Soğuk Savaş'ın ilk yıllarında, birkaç asırdır uygulanan "Denge Politikası"nın bir kenara koyulup NATO anlaşmasına imza atılmasıyla başladı. O zamanlarda iki süpergüç arasına sıkışmış Türkiye yeni mütteﬁkini bulmuştu. Artık yüzünü batıya dönecek olan Türkiye önce Avrupa Ekonomik Topluluğu ile ortaklık anlaşması imzalayacak, ardından tam üyelik için başvuru yapacaktı. Tabii ki bu gelişmeler günümüzde hâlâ süregelen bir tartışmayı beraberinde getirdi? Biz hem devlet mekanizmamızla, hem de halk olarak acaba gerçekten Avrupa'ya ait miyiz? Onur Bilge Kula, kitabında bu soruya yanıt aramış.Kitapta konunun daha çok sosyal, kültürel ve felseﬁk yönü ele alınmış. Bu açıdan bakınca Türkleri Avrupa medeniyeti ile bir tutmanın oldukça güç olduğu konusunda yazar ile hemﬁkirim. Her şeyden önce arada dini açıdan çok büyük farklar var. Batı Avrupa ile aramızda, Doğu Avrupa ülkeleri gibi sadece mezhep farkı değil tam anlamıyla bir din farkı var. Bu bütün kültürü, sosyal hayatı, felseﬁ düşünceyi etkiliyor. Aramıza kültürel bir duvar örüyor ve birbirimize entegre olmamıza engel oluyor. Ancak bu durum karamsar olmamızı gerektirmiyor bence. Çünkü Avrupa Birliği ekonomik ve siyasi bir koalisyon, kültürel değil. Bu nedenle aramızdaki kültürel farktan dolayı kabul edilmediğimiz tezini doğru bulmuyorum. Her şeyden önce, ironik biçimde muhafazakar hükümetler döneminde Avrupa Birliğine üyelik gündeme gelmiş ve en büyük gelişmeler bu hükümetler döneminde yaşanmış, ters görüşteki hükümetler ise Avrupa'ya ve genel olarak batıya daha temkinli yaklaşmışlardır. Sadece bu bile kültür farkının AB yolundaki başarısızlığımızdaki rolü hakkında bir ﬁkir vermektedir. Avrupa ekonomik bir koalisyondur demiştim, aslında ekonomik kısmının da belirleyici faktör olduğunu düşünmüyorum. Şayet uzun yıllar komünizm ile yönetilen ve Sovyetlerin yıkılışının ardından serbest piyasaya geçişte çok büyük sıkıntılar yaşayan ve adeta fakirlikle boğuşan Romanya, Bulgaristan gibi Doğu Avrupa ülkelerinin sıkıntı yaşamadan AB üyesi olup da G20 ülkeleri arasında 17. büyük ekonomiye sahip Türkiye'nin olamaması düşünülemez. Sebep ekonomik de değil ise ne peki? Geriye AB ile aramızda bulunan politik fark kaldı...Evet, AB ile aramızda bulunan politik fark kültürel farktan da daha büyük bana göre. Her şeyden önce AB üyesi adayı olabilmenin birkaç temel şartından biri hukukun üstünlüğü ilkesi ve bu konuda ülkemizde yıllardan beri çok büyük sıkıntılar mevcut. Aynı şekilde bir diğer şart olan "kurumsallaşmıi demokrasi" konusunda da sınıfta kaldığımızı söylersek abartmış olmayız diye düşünüyorum.Başka bir engel de nüfusumuzun Avrupa Birliği üyesi ülkelerle karşılaştırınca devasa boyutta olması. Avrupa Birliği'nin yürütme, yargı, yasama gibi yönetim erklerinde hangi ülkelerin daha çok söz sahibi olacağı nüfus çokluğuna bağlı ve sorun şu ki Türkiye'nin nüfusu Avrupa birliğinin önde gelen, en gelişmiş ve "lokomotif" olarak görülen ülkeler kadar. Bu da demek oluyor ki Türkiye Avrupa Birliği üyesi olur ise yönetim erklerinde bir Almanya, bir Fransa, bir İngiltere kadar söz sahibi olacak demek. Yani birlik yöneticileri bu söz hakkına karşılık ülkemizin birliğe katacağı değer konusunda emin olmayabilirler. Bütün bunların Avrupa Birliğine giriş konusunda yaşadığımız hezimete neden olduğunu düşünüyorum.Bütün bu anlattığım olumsuzluklara rağmen aslında durum o kadar da karamsar değil çünkü Avrupa Birliği zor günler geçiriyor. Mülteci krizi belki de birliğin yaşadığı en büyük krizdi ve Türkiye bu krizi kendi lehinde çevirme fırsatını kaçırdı diyebiliriz. Ancak "Brexit" ile birlik daha da büyük bir krizle karşı karşıya. En azından bu krizi lehimize çevirmeyi başarabilirsek belki de yarım asırlık mücadelemiz başarıya ulaşabilir.Hayatın Beklenmezlikleri İnsanlar her zaman sahip olduklarının ötesinde hayaller kurarlar. Bazen bu hayaller onları mutluluk yoluna götürürken bazen de mutsuzluğa götürebilir. Her şeyin kendi elleri altında olduğunu farz ederler ve diğer insanları kendilerinden küçük görürler. Çünkü insanoğlunun hep en iyisi olmak gibi bir arzusu vardır. İnsanların belki de tek ortak yönü budur, belki de insanları birbirine bağlayan da budur. Bazen, bu arzular insanların yalnız kalmalarına da sebep olabilir. Esasen hayatın herkese beklemedik planları vardır, insanların da hayata karşı. Hayat bazen insanları istedikleri yere götürür ama bu sonuç onları mutsuz yapabilir. İnsanlar ardından “ Keşke arzulamasaydım! ” diye düşünürler. Hayatlarından keşkeler hiç eksik olmaz. Neden insanlar arzuladıkları şeyden mutlu olamazlar ve neden keşke derler hep? Çünkü ulaşabildikleri şeyler onları tatmin etmeye yetmez. Mesela bir müdür yardımcısı, müdür olmak ister. Müdür olduktan sonra da istekleri tabi ki bitmez, şimdi sıradaki hedefi genel müdür olmaktır çünkü terfi alınca, insanlar karşısında daha sevilen biri ve daha saygın biri olacağını düşünür ama bu süreçte bilmez ki dostlarını kaybetmiş, insanlara olan güvenini yitirmiş, ailesinden kopmuş ve en kötüsü de çocuklarının büyümesini görememiştir. Terfi aldığındaki mutluluğu bir anda yanında kimseyi göremeyince, hüzüne dönüşmüştür. Devrim E. Alkış, Kendi İşinin Patronu Olmak adlı öyküler kitabında da “Üzüntüyle sevinç birbirinin kardeşidir.” der; 20 Bin Schilling2 başlıklı öyküsünde de buna örnek verir. Viyana’ya okumaya giden Mustafa karakterinin ufak bir restoranda harçlık biriktirmek için çalışmaya başlamasıyla başlayan serüveni, patronlarının onun terfi ettirmesiyle devam eder. Ardından Mustafa’ya olan güvenleri onu para çalmakla suçlamalarıyla sarsıntıya uğrar. Mustafa suçlu olmasa dahi, patronlarının tehditleri üzerine arkadaşlarından para bulmaya çalışmış ve bu yüzden arkadaşlıkları zedelenmiştir. Sonunda Mustafa aklanır. Ancak patronlarının ona özür olarak yüklü para vermiş olması, Mustafa’nın arkadaşlarını kaybetmiş olmasını değiştiremeyecektir. Fakat para sayesinde başka bir ülkede okuyan sevgilisini görme fırsatına kavuşmuştur. Dolayısıyla, tıpkı bu öyküde olduğu gibi, hayatta da hiçbir şey beklediğimiz gibi gitmeyebilir ve bununla birlikte beklemediğimiz fırsatlar da doğabilir. Aynı büyüklerimizin bize, her işte bir hayır vardır dedikleri gibidir tam da hayat. Biz tam umutsuzluğa kapılmışken, bize apayrı bir pencereden gülümser. Özetle, hayatın her zaman bize karşı farklı planları vardır. Hayatın insana olduğu gibi, insanın da hayata dair planları vardır. Çünkü insanoğlu kendi kafasında hangi yılın hangi zamanında, hatta belki de dakika dakika ne yapacağını belirlemek ister. Bazen ölümsüzcesine tüm hayatını planlar. Bu planların ne kadarının gerçek olacağı meçhuldur tabi ki. Kimi insan da vardır ki akışına bırakır ve hayatın onun üzerinde plan yapmasına izin verir. Yine aynı yazarın aynı kitabının “Falcı”1 başlıklı öyküsünde, ana karakter, şimdi ki işinde yükselemediği için, yeni bir iş bulma hayaliyle iki yıl sonra, İtalya’ya gitmek ister. Orada çalışıp bir aile kurma planları yapmışken, yıllar yılları kovaladıkça kendini aynı işte çalışıyorken bulur. Yani ne kadar plan yapılırsa yapılsın, hayatın insana karşı olan planları üstün gelir. Eğer bu mücadele tam tersi olmuş olsaydı, istisnasız herkes hedefine ulaşmış olurdu. Böyle bir dünyada kim yaşamak isterdi ki? Çünkü herkesin isteği olsaydı dünya çekilmez bir hale bürünürdü. İnsanlar hayatın zorluklarını yaşayamazlardı. Esasen zorluklardır insanı insan yapan. Çünkü zorluklar karşısında insanoğlu mutluluk dahil olmak üzere diğer duyguları da hisseder. Yani zorluk yaşamazsak hiç bir duygunun anlamını bilemeyiz, bu yüzden de insanın cansız bir varlıktan farkı kalmaz. Hayat her zaman üstündür diye kabullenmek doğru mudur diye soruşunuzu duyuyorum adeta. Aslında en doğrusu ne pes etmektir ne de insanın dediği herşeyin tutacağı görüşüne kapılmasıdır. Ancak yine de hayatın çoğu zaman sizden on adım ilerde olduğunu unutmayıp, Jean Paul Sartre’ın “Hayat üç bölümdür: Dünyayı değiştireceğini sandığın, değişmeyeceğini anladığın ve dünyanın seni değiştirdiğine emin olduğun” sözünün, biraz karamsar olsa da, kulağa küpe olması lazımdır. Arda Dipova 21601678 Kaynakça Alkış, Devrim E. Kendi İşinin Patronu Olmak. İstanbul: Everest Yayınları, 2015 Sayfa: 131, 232ARKADAŞ DEĞİL, SADECE TANIDIK Sunny, yedi kız arkadaşın lisede başlayan ve ömür boyu süren arkadaşlıklarını anlatan 80’li yılların atmosferiyle harmanlanmış hem komik hem de hüzünlü bir film. Aralarında bazen dargınlık olsa da neticesinde hep birbirlerini seviyor ve kolluyorlardı. Senaryo için “içimizden bir hikaye” demeyi çok isterdim fakat ben artık böyle arkadaşlıklara rastlamıyorum. Uzun yıllar sınıfımdaki diğer öğrencileri “arkadaşım” diye düşündüm, bu yüzden hiç yalnızlık çekmedim. Bütün günü birlikte geçirip öğle yemeklerini birlikte yiyorduk sonuçta, elbette ki arkadaşlarımdı onlar, annemin babamın yüzünden çok onların yüzlerini görüyordum. Bu “Polyannamsı” düşüncelerimle gayet halimden memnundum, ta ki okul tatil olup arkadaşlarımla sokakta karşılaşınca kafasını çeviren, attığım mesajlara cevap verme tenezzülünde bulunmayan insanların aslında benim arkadaşım olmadığını, yalnızca birer “tanıdık” olduklarını anlayana dek. Onlar beni yalnızca vakit geçirmek için kullanıyordu, ilişkimiz tamamen mecburiyettendi. Soframızı paylaşmamızın, anılarımızın hiçbir ehemmiyeti yoktu belli ki. Yalnızca boş zamanlarımı dolduracak birini değil, iyi-kötü, acı-tatlı her türlü deneyimimi paylaşabileceğim ve yanında rahat hissedebileceğim bir arkadaş istedim hep. Filmde çok güzel bir kız vardı, model olmaya uygundu ve çeşitli ajans ve şirketlerden teklifler de alıyordu. Hatta bir dergiye kapak bile olmuştu. Bu arkadaş grubundan haz etmeyen bir kız, kızın arkadaşına elinde cam parçasıyla saldırmaya kalkışınca bir saniye bile tereddüt etmeden arkadaşını korudu ve yüzünde büyük ve çirkin bir iz bırakacak darbeyi aldı. Bir daha modellik yapamadı belki ama çok daha büyük bir felaketi engelledi. Benim için bu fedakarlığın 10’da birini bile yapacak bir arkadaş bulamayınca sorunun bende olabileceğini düşündüm, ya da henüz o kaderimdeki “en iyi arkadaş”la tanışma vaktimin gelmediğini. Fakat yıllar geçtikçe ben ne kadar çabalasam, ne kadar güler yüzlü yaklaşsam, ne kadar samimi olmaya çalışsam da insanların hep soğuk ve mesafeli durduğunu görmem beni daha da üzdü. Yaşım ilerledikçe değil en yakın arkadaş, arkadaş bulmanın ne kadar zor olduğunu fark ettim. Fakat yine de inancımı yitirmedim, annem hep en güzel arkadaşlıkların üniversitede yaşandığını söylemişti çünkü. Üniversiteye geldiğimde ise yaşadığım pişmanlık beni derinden yıktı. Haftalar geçse de ilerlemeyen arkadaşlık ilişkileri, bir kere bile selamımı kabul etmeyen ve “günaydın” dediğimde bana uzaydan gelmişim gibi hayretle bakan gözler, yolda zorla durdurup hal hatır sorduğumda beni tanımayanlar… Oldukça konuşkan ve tanışması çok kolay bir insan olmama rağmen sınıfın yarısıyla bir dönem boyunca hiç konuşamamıştım, -“Ödevi yaptın mı? Yaptıysan bana da verir misin?” muhabbeti dışında- . Bu insanlara “arkadaş” demeyi bıraktıktan sonra tüm gün tamamen yabancı insanların arasında olduğunu fark ettim ve bu beni geriyordu. Daha sonra uzun gözlemlerimle fark ettim ki, benim dışımda kimsenin arkadaşa ihtiyacı yoktu çünkü onların çok değer verdikleri telefoncukları, bilgisayarcıkları vardı. Sosyal medyada hepsinin bir imajı ve hatta “kariyerleri” vardı. Tam zamanlı Instagram kullanıcılarıydılar. Fotoğraflarına yorum atan, paylaştıkları her gönderiyi beğenen takipçileri vardı, neden arkadaşa ihtiyaç duysunlardı ki? Sosyal medyayı ara sıra kişisel ihtiyaçlarını görmek, bazen de sınav öncesi ders çalışmak için bırakıyorlardı. Sanal dünyayla bu kadar iç içe yaşadıkları için gerçek hayatta afallıyorlardı belki de. “İnsanların hiçbir şey öğrenecek vakitleri yok artık. Her şeyi satıcılardan hazır alıyorlar ama dost satan bir satıcı olmadığından insanların dostları da yok artık.” –Küçük Prens Son cümlelerimde “insanlar değişecek, sonsuza dek böyle kalmayacaklar” demeyi çok isterdim fakat açıkçası gidişatın pek iyiye gittiğini düşünmüyorum. Japonya ve Kore gibi ülkelerde insanlar yalnız hissettikleri için intihar oranlarının bu ülkelerde çok yüksek olduğunu zaten biliyordum ama Japonya’da insanların günlük arkadaş kiraladıklarını okuduğumda gelecek gözümde çok daha net bir biçimde canlandı. Elbet yıllarını boşa harcadıklarını anlayacaklardır insanlar, yaşlanınca. Hayır, yalnız yaşlanınca. Ailelerini yitirdikten sonra kimsesiz bir şekilde hayata tutunmaya çalıştıkça, gençliklerinde çok değer verdikleri elektronik aletlerin yüreklerindeki sevgisiz ve yalnız boşluğu dolduramadığını anladıklarında ve çaresizlik onları ele geçirdiğinde… Pişman olacak ve zamanı geriye sarmayı delicesine isteyecekler fakat her şey için artık çok geç olmuş olacak. “Sunny” grubundaki arkadaşların ölene kadar birbirlerine olan bağlılıkları, hem maddi hem manevi yardımları çok güzeldi. Hele ki grubun lideri öldüğünde cenazesinde “Sunny” şarkısında dans etmeleri filmin en can alıcı kısmıydı. Böyle arkadaşlıklar hep geçmişte mi kaldı, kaldıysa neden ben bu jenerasyonda doğdum diye düşündürdü film bana. Geriye kalan son umut kırıntılarımı ise, benim gibi düşünen ve hisseden başka insan kaldıysa, bir gün onlarla tanışabilme olasılığı besliyor. İçimi ısıtan ve günümü aydınlatan bir arkadaş istiyorum. Bulabilirsem çok şanslı bir insan olacağım, bulamazsam da hayatımı yaşamaya devam edecek ve sadece kendime ve aileme değer vereceğim, isteklerime ve ideallerime daha sıkı sarılacağım. Kendi kendimin arkadaşı olacağım. Beyza YILDIRIM (21502586) Aylin Mumcular 21301848 TURK101-18 Başak Berna Cordan 4. Ödev- Final 02.12.2014 GÖKYÜZÜNDEKİ ESMER LEKELER Sait Faik’in hikâyelerini ortaokul ve lise yıllarındaki okul kitaplarımızdan hatırlıyorum. Hafızamda yer edinebilmeyi başarabilmiş demek ki yazar. Kolay anlaşılır dili, açık ve sade anlatımıyla bir çırpıda bitiverdi Son Kuşlar. Keşke bitmeseydi diye geçirdim içimden son sayfada. Okur gibi değil de, dinler gibi oldum doğrusu. Sanki ben çocuktum, o da bana hikâyeler anlatan bir büyüğüm. Gözlerimi kapadım, huzur buldum ve hayaller kurdum. Onunla beraber balıkçıları izledim, balıkçıların çekişmelerine şahit oldum. Onunla haksızlıkları gizlemedim, onunla ayıpladım haksızlık yapanları. Kır kahvesinde onunla bir çay içtim ve onunla üzüldüm yitirilen doğal güzelliklere. Hayatını okudum sonra yazarın. Maalesef genç sayılabilecek bir yaşta (47 yaşında) ölmesi edebiyatımız için büyük ve acı bir kayıp. Bundan önceki ödevimde de Cahit Sıtkı Mumcular 2 Tarancı genç öldü demiştim. Şimdi de Sait Faik Abasıyanık için aynı şeyi düşünüyorum. Alkol yüzünden karaciğer hastalığına yakalanmış ve genç yaşta ölmüş. Sanatçılar duyarlı kişilerdir. Çevrelerinde olup biten değiştiremedikleri olaylar karşısında alkol gibi, sigara gibi kötü alışkanlıklar edinebiliyorlar. İnsanlardan daha çok kuşlarla, balıklarla kısaca tabiatla dost olabiliyorlar. Fakat onların genç yaşta ölmeleri eserleri ile ölümsüz olmalarının önüne geçmemiş, geçememiş. Eskiler, iyiler çok yaşamaz derlerdi. Ne kadar haklılarmış… Burgaz Ada’da yaşayan ve hikâyelerinde özellikle oradan, etrafındaki kişilerden ve olan bitenlerden bahseden yazar tabiat sevgisi ile öne çıkmış. Adayı ve balıkları, insan emeğini ve duyarlılığı anlatan bir kitap Son Kuşlar. Özellikle kitaba adını veren “Son Kuşlar” hikâyesindeki benzetmelerine, betimlemelerine hayran oldum. (Abasıyanık, 5) O kadar detaylı ve güzel anlatmış ki yazın o veda günlerini onun gözünden gördüm ve yaşadım sanki. Son iki senedir artık kuşların gelmemesine onunla aynı derecede üzüldüm. Yakalanan kuşlar için benim de içim cız etti. O ökselere Konstantin Efendi ve onun gibi düşünüp davrananları bağlamak geldi içimden. Sonbaharın güzelliğini gölgeleyen güz mevsimi canavarları onlar! Bir de Mühendis Ahmet Bey var kitapta. O da yol kenarlarındaki çimenleri söktürüyor kendi bahçesi için. Ne bencillik… Sanki babasının malı, gidip parasıyla alsa ya… Bunları gören ve gördükçe üzülen yazar o duyguyla kaleme almış “Son Kuşlar” hikâyesini. (5) Onun üzüntüsü gelecek
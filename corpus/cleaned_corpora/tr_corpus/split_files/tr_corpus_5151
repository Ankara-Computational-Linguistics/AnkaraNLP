motor gücü toplam 700 beygirdir.Azami hızı saattte 65 kilometredir.Uzunluğu 9.48 metredir genişliği ise 3.10 metredir. Fransız Ordusu 1963 yılında tasarlanan bu tankın ilk siparişlerini 1966 yılında aldı.Aynı yıl Fransız 6. tank tugayında hizmete sokuldu. Newcastle upon Tyne Newcastle upon Tyne, genelde "Newcastle" olarak tanınır. Birleşik Krallık İngiltere ülkesinin Kuzey Doğu Bölgesinde törensel Tyne ve Wear Metropoliten Kontluğu"na bağlı iken şimdi bağımsız bir tek-seviyeli yerel idare şeklinde bir "Metropoliten Bölge" ve yüzyıllardır katedrali bulunduğu için bir şehir statülü yerleşim ve yerel idare birimidir. Tyne Nehrinin kuzey yakasında bulunmaktadır. Şehir, Romalılar döneminde "Pons Aelius (Aeli Köprüsü)" adıyla kurulmuştur. Fakat Newcastle ismini İngiltere'yi Normanlar adına fetheden I. William'ın en büyük oğlu olan Normandiya Dükü "Robert Carthose"'nin 1080'de bu mevkiye inşa ettirdiği "Yeni Kale (New Castle)"den almıştır. Konuşmada "Niwcasıl" olarak okunur. Ortaçağın sonuna doğru şehir, çok önemli bir yün ticareti merkezi olarak büyümeye başladı ve sonra önemli bir kömür madenciliği merkezi ve İngiltere içine ve dışına nakliyatta liman merkezi oldu. Liman 16. yüzyılda hızla gelişmeye başladı. Aynı zamanda Tyne Nehrinin denizden daha aşağılarında da gemi tezgâhları kuruldu ve bunlar gemi yapımı ve tamiratı konusunda gelişmiş tesisler haline geldiler. 1. dünya savaşında kuvvetli İngiliz donanmasının ana omurgasını oluşturan birçok devasa gemi bu şehirde inşa edilmiştir. Fakat 20. yüzyılda Newcastle'in ekonomik büyümesini sağlayan her sektörde (yün, kömür madenciliği, kömür nakliyesi, limancılık, gemi tezgâhları) krizler, gerilemeler ve kapanmalar görüldü. Tyne ve Wear metropolüne dahildir. Nüfusu 259.536 kişidir. İngiltere'nin 20. en kalabalık şehridir. Nispeten küçük bir şehir olmasına rağmen çeşitli alışveriş merkezleri, kültürel aktiviteleri ve tarihi binalarıyla gelişmiş bir şehir merkezine sahiptir. Şehirdeki evler Victorian stili (Kırmızı tuğlalarla inşa edilen 2-3 katlı müstakil evler) mimariyle inşa edilmiştir. Şehri boydan boya ören hafif raylı sistem metro ağı bulunmaktadır. Londra, Manchester, Edinburgh, Birmingham, Liverpool, Glasgow, Aberdeen, Leeds, York gibi önemli şehirlere direkt hızlı tren bağlantısı bulunmaktadır. Paris, Amsterdam, Prag gibi şehirlere direkt uçuşların bulunduğu uluslararası bir havalimanı vardır. Newcastle University ve Northumbria University gibi iki önemli üniversiteye sahiptir. Yerli ve yabancı öğrenciler şehirdeki sosyal yaşam ve şehir ekonomisi için çok önemlidir. Bu özelliğiyle Eskişehir'e benzer. Şehir kültür ve eğlence merkezi olma özelliği kazanmıştır. Pahalı bir ülke olan İngiltere'nin en ucuz şehirlerinden biridir. Kaliteli-ucuz eğlence merkezleri ve genç nüfusuyla eğlenmek isteyenler için özellikle cuma ve cumartesi geceleri tam bir cazibe merkezidir. Şehrin yerlilerine ve konuştukları zor anlaşılan İngilizce aksanına "Geordie" denir. Gerçek "Geordie" olmak şehrin futbol takımı Newcastle United'a yürekten bağlı olmak, Sunderland'i sevmemek, "Newcastle Brown Ale" birası içmek, dost canlısı olmak, Geordie aksanı konuşmak ve Geordie olunduğu için övünmekle ilişkilendirilir. Şehrin yerlileri şehir merkezine "Toon" demektedir. "St. James Stadyumu", ve "Quayside(Nehir rıhtımı) köprüleri" şehrin başlıca sembolleridir. Westminster City of Westminster, İngiltere parlamentosunu da içinde bulunduran kenttir. İngiltere'de Londra metropoliten alanında iç ilçe ("inner borough"). 1540'ta şehir olma statüsü verilmiştir. Thames Irmağının kuzey yakasında, West End'ın merkezinde yer alır. Batıda Kensington-Chelsea ilçesi, doğuda ise City of London'la çevrili olan ilçenin yüzölçümü 21.48 km²'dir. Western Monastery (Batı Manastırı) olarak da anılan Westminster, başlangıçta, Thames kıyılarındaki bataklıkların ortasında yer alan bir adaydı.785'te adaya bir grup keşiş yerleşti.İngiltere kralı Aziz Edward (hd 1042-1066) burada, sonradan Westminster Abbey adını alan yeni bir kiliseyle bir saray yaptırdı.1512'deki yangından kısa bir süre sonra İngiliz kraliyet sarayı yakınlarındaki Whitehall Sarayı'na taşındı. Avam Kamarası ise 1834'teki yeni bir yangına değin eski saray bölgesindeki St. Stephen Şapeli'nde toplanmaya devam etti. Bugünkü Parlamento Binası ve Big Ben adlı 13 tonluk çanıyla ünlü Saat Kulesi yangından sonra yapıldı (1840-1867). Strand olarak bilinen yol üzerindeki adalet binalarının tamamlandığı 1870'e değin İngiltere'nin başlıca mahkemeleri Parlamento Binası'nın bitişiğindeki Westminster Hall'da toplanırdı. Westminster sınırları içinde kalan önemli merkezler arasında eski Charing Cross'un yerinde bulunan Trafalgar Meydanı ve birçok resmi binanın yer aldığı Whitehall sayılabilir.Inigo Jones'un yaptığı Şölen Evi (1619-1621), Atlı Muhafız Birliği Binası (1753), Yeni Scotland Yard ve Downinig Sokağı Whitehall'dadır. Başbakan, Downing Sokağı 10 Numara'da oturur. Mall adlı gezinti alanı, Donanma Kemeri'yle Buckingham Sarayı arasındadır. Victoria Sokağı'ndaki yeni devlet daireleri Victoria İstasyonu'na kadar uzanır. Belgravia Malikanesi Victoria'yla Hyde Park arasında Grosvenor Malikanesi ise Piccadilly'nin kuzeyindeki Mayfair'dedir. Portland ve Cavendish malikaneleriyle Regent's Park'taki Crown Malikanesi daha kuzeyde yer alır.Londra Üniversitesi'ne bağlı Bedforg College ve Londra Hayvanat Bahçesi de Regent's Park'tadır. Westminster ilçesinin yaklaşık dörtte biri parklar ve yeşil alanlarla kaplıdır.St. John's Wood'daki zarif Eyre Malikanesi ve Lord Kriket Alanı, aşırı kalabalığı ile dikkat çeken Paddington İstasyonu çevresiyle tam bir karşıtlık içindedir. İlçedeki önemli yapılar arasında Katolik Westminster Katedrali (1895-1903) British Broadcasting Corporation (BBC) merkezi, Madame Tussaud Müzesi, Londra Planetaryumu ve Albert Kraliyet Binası (Royal Albert Hall) sayılabilir.St. George, St. Mary, Middlesex ve Westminster hastenelerinin bulunduğu Westminster'de birçok tiyatro ve sinema, restoran, otel ve mağaza vardır. Ã–zcan Deniz Özcan Deniz, (d. 19 Mayıs 1972, Ankara), Türk şarkıcı, besteci, oyuncu ve yönetmen. 19 Mayıs 1972 tarihinde Ankara'da doğdu ve beş yaşına kadar Ankara'da yaşadı. Aslen Ağrılı ve Kürt kökenli olan Deniz, 1977 yılında ailesinin Aydın'a göç etmesiyle çocukluğunu ve gençliğinin ilk dönemini Aydın'da geçirdi. Eğitimi süresince, kendi yazdığı küçük hikâyeleri oyunlaştırarak, arkadaşları ile kurduğu küçük amatör tiyatro topluluğu ile çevre yörelere turneler yaptı. Bu yıllarda müziğe olan yatkınlığını da keşfetti. 1985 yılında ilk orkestra çalışmasını yaptığı Aydın'da kısa sürede tanınan ve aranılan bir orkestra solisti oldu. Ardından İzmir ve Antalya'da sahneye çıktı. Aydın'ın Sultanhisar ilçesinde düzenlenen geleneksel ses festivaline katılıp birincilik ödülünü alınca, hedefinde İstanbul'a gelme hayalleri oluşmaya başladı. 1988 yılında İstanbul'a geldi, oradan 1989 yılında Almanya'ya gitti. Almanya'da da müzik çalışmalarına devam eden Özcan Deniz'i İstanbul'da fark edemeyen yapımcılar, Münih'te keşfettiler. İlk albüm çalışmasını 1992 yılında yaptı ve "Yine Ağlattın Beni" isimli albümünü piyasaya çıkarttı. 1993 yılında yaptığı "Meleğim" adlı albümü ile şöhreti yakaladı. Onu 1994 yılında "Beyaz Kelebeğim" albümü takip etti. Art arda çıktığı televizyon programlarında sinema camiasının da dikkatini çekti. 1994 yılında Türk sinemasının duayenlerinden Memduh Ün'ün "Ona Sevdiğimi Söyle" adlı filminde oynayarak, ilk sinema deneyimini gerçekleştirdi. 1995 yılında askerlik görevini yapan Özcan Deniz, 1997 yılında kariyerine "Yalan mı" albümü ile müthiş bir dönüş yaptı ve aynı yıl "Yalan mı" adlı dizi ile televizyon izleyicileriyle buluştu. Sırasıyla ""Çoban Yıldızı"", ""Aslan Gibi"", ""Leyla"", ""Ses ve Ayrılık"", ""Hediye"" albümlerini çıkardı, 2009 yılında ""Sevdazede"" isimli albümünü çıkarttı. Mercan Dede'nin ""Su"" albümünde ve ""3 Hürel Şarkıları"" başlıklı albümde birer şarkıyla yer aldı. Hâlen her sene bir sosyal sorumluluk projesinde yer almaktadır. Böbrek Vakfı, TOÇEV "Yaşasın Okulumuz", Kızılay dışında bu yıl; Coca Cola Türkiye ve WWF “Herşey Değişir” işbirliği ile Bafa'ya Su, Ege'ye Bereket projesi için hazırlanan ve tüm dünyada yayınlanan şarkının Türkçe tercümesini Özcan Deniz, Pamela ve Fuat ile birlikte seslendirdi. 1999 yılında, öyküsünü kendi yazdığı ""Aşkın Dağlarda Gezer"" adlı televizyon dizisi ile ekranlara çıktı. 2002 yılında efsane dizi ""Asmalı Konak"" ile müzikte yakaladığı başarılı kariyeri, oyunculukta da yakaladı. 2004 yılında ""Haziran Gecesi"", 2007 yılında ""Kader"", 2008 yılında ""Aşk Yakar"" adlı projelerde yer almıştır. Daha sonra ""Samanyolu"" adlı dizi ile televizyon izleyicilerinin evlerine konuk oldu. Müzik ve televizyon dizileri çalışmaları ile birlikte, sinema filmi çalışmaları da devam etmektedir. 1994'te çektiği ""Ona Sevdiğimi Söyle""den sonra 2002 yılında ""Kolay Para"", 2003 yılında ""O Şimdi Asker"", """", 2004 yılında öyküsü kendisine ait ""Neredesin Firuze"", 2006 yılında ""Keloğlan Kara Prense Karşı"", 2008 yılında Dışişleri Bakanlığı'nın desteklediği ""Mevlana Aşkın Dansı"" adlı belgesel ile sinemaseverlerle buluştu. 2011'de senaryosunu kaleme aldığı "Ya Sonra" başlıklı sinema filmi ile bu kez yönetmenlik koltuğuna kendi oturdu. 2012 yılında 11. albümü ""Bi Düşün"" ile müzik hayatına devam ederken, son olarak yönetmenliğini Yeşim Ustaoğlu'nun üstlendiği ""Araf"" filminde "kamyon şoförü Mahur" karakterini üstlendi. Yine yönetmenliğini üstlendiği ikinci sinema filmi ""Evim Sensin"" ile 2 Kasım'da sevenleriyle buluşmuş olup birçok dalda ödüle layık görüldü. Özcan Deniz'in baş rolünü ve yönetmenliğini üstlendiği üçüncü sinema filmi ""Su ve Ateş"" 15 Kasım 2013 tarihinde izleyici ile buluştu. 2014 itibarıyla Fox TV'de yayınlanan ""Karagül"" adlı dizide rol aldı. 2015 yılında ise ""Kaderimin Yazıldığı Gün"" adlı dizide rol aldı. Özcan Deniz, 8 Mart 2018'de Feyza Aktan ile evlendi. 26 Haziran 2019 tarihinde tek celsede boşandı. Dom Dom KurÅŸunu Dom Dom Kurşunu, Türkiye'de 1980'lerde yasaklı olan, Aşık Mahsuni Şerif'in söz ve müziği kendisine ait türküsüdür. İbrahim Tatlıses 1984 yılında Star Plakçılık tarafından yayınlanan Benim Hayatım kasetine okumuştur. Bu türkü ile İbrahim Tatlıses dört ödül almıştır. BT tankÄ± BT Serisi Tanklar. Rusça (Быстроходный танк, Bystrokhodny Tank) ("Türkçesi" → "Hızlı tank") anlamına gelen BT serisi tanklar SSCB tarafından 1932 ve 1941 yılları arasınca büyük adetlerde üretilen süvari tank sınıfıda diyebileceğimiz hafif sınıf bir tanktı. Hafif olmalarına rağmen iyi silahlandırılmış bu model, sınıfı tanklar içerisinde en iyi hareket özelliğine sahip araçtı. Kızıl Ordu içerisinde kısaca Betka, daha küçük modelleri ise Betuşka olarak bilinirdi. BT tankı "dönüştürülebilir tank" modelindeydi. 1930lu yıllarda tasarımcısı J. Walter Christie paletleri çıkartılabilen bir tank üzerinde çalışmaya başladı. Sonunda mürettebatı tarafından 30 dakika içerisinde paletleri tamamen çıkartılıp karayolunda tekerlekleri üzerinde gidebilecek bir tanka dönüşebilen bu model ortaya çıktı. Bu sayede tank arazide olduğu gibi karayolunda da hızlı hareket edebiliyordu. Paletsiz durumda tankı ön tekerlekleri hareket ettiriyordu. 1930 yılında görünüşte Sovyet tarım organizasyonu olarak bilinen AMTORGa bağlı OGPU ve GRU haberalma servisi ajanları, New York da bulunan siyasi ve askeri makamları ikna ederek Amerikan yapımı Christie tankına ait plan ve özellikleri ele geçirdi. En az iki adet Christie M1931 tankı (taretsiz olarak) ABD tarafından sahte belgeler düzenlenerek SSCB ne satıldı. İhracat belgelerde araç “tarım traktörü” olarak gösterildi. İki tankta başarılı bir şekilde Kharkov Komintern Locomotive Plant (KhPZ) tesislerine getirildi. Christie tankları Sovyetler tarafından "hızlı tank" olarak sınıflandırıldı ve kısaca BT adını aldı. Eldeki plan ve orijinal Christie prototipleri ışığında Ekim 1931 yılında silahsız olarak 3 adet BT-2 tankı 1932 yılında ise seri olarak BT-2 tankları üretilmeye başlandı. Birçok BT-2 bir adet 37 mm top ve bir adet Makineli tüfek ile üretildi. BT-3 ve sonraki modelleri 45 mm top ile üretildi. Christie M1931 prototipinde bulunan eğimli zırh daha sonra Sovyet tankların içinde tutulan bir tasarım oldu ve ileride yan zırhlarda böyle tasarlandı. 1937, KhPZ fabrikasında bulunan Şef tasarımcı Mikhail I. Koshkin e bağlı yeni tasarım ekibi yeni nesil BT tanklarını çizdiler. Ekip A-20 adında yeni bir model tasarladı. Bunun kopyası olan ancak daha ağır zırha ve silaha sahip A-32,ileride T-26 piyade tankı ve BT-8 süvari tankının yerini alacaktı. Tasarımı zaten tartışmalı olan tank için en önemli şüphe, kendisinden daha zırhlı T-34 tankı var iken Alman Blitzkrieg saldırı tehdidi karşısında ne kadar saldırı ve savunma gücünde olduğuydu. Ãœretim adetleri: BT serisi tanklar II. Dünya Savaşı öncesinde askeri tarih yönünden önemli birkaç çatışmada yer almışlardır. Bu çatışmalardan ilki 1936 yılında İspanya İç Savaşında olmuştur. Uluslararası Tugay safında çatışmalara katılan BT-5 tankları 45 mm.lik ana silahlarıyla Alman ve İspanyol hafif tankları karşısında başarılı sonuçlar elde etmişlerdir. 1939 yılında Moğolistan sınırında Japonya ile Sovyetler arasındaki sınır çatışmalarında General Jukov, BT-5 ve BT-7 tanklarından oluşan tanklarını gruplar halinde ve hızlı manevralarla kullanarak başarılı olmuştur. "Kış Savaşı" olarak da bilinen Finlandiya savaşında ise BT-2 ve BT-5 tanklarının ince ön zırhları, kayaklı tanksavar unsurlarının etkisiyle yetersiz kalmışlardır. 17 Eylül 1939 da Polonya sınırını geçen Sovyet birliklerindeki BT serisi tanklar, Polonya ordusunun zaten Alman taarruzları sonucunda çökmüş olması nedeniyle fazla zorlanmamışlardır. 1941 de, Barbarossa Harekatının ilk yılında BT serisi tanklar Alman tanklarının kalın ön zırhları ve atış güçleri karşısında büyük kayıplar verdiler. Leningrad yönünde gelişen Alman ilerlemesine karşı sevk edilen bu tanklar başarısız oldular. Özellikle Uman bölgesindeki tank savaşlarında üç Sovyet tank kolordusu, neredeyse tümüyle savaş dışı kalmıştır. Uman Savaşı, Kursk Savaşından sonra tarihin en büyük ikinci tank muharebesi olmuştur. Kızıl Ordu Almanları Barbarossa Harekatına başlaması ile BT serisi tankları T-34 modeli ile yer değiştirmeye başladı. Kızıl Ordu çok sayıdaki BT tankını 1945 yılındaki Mançurya topraklarındaki Ağustos Fırtınası Harekatı sırasında Japonya ordusuna karşı kullandı. Bu BT serisi tankların savaştaki son görevi olmuştur. Kızıl Ordu nun sahip olduğu BT serisi 'süvari sınıfı' tanklar savaş öncesi dönemde kendi sınıfı tank tasarımları içerisinde hareket kabiliyeti bakımından en iyi araçtı. Bu sebepten ötürü birçok deneme modeli üzerinde çalışılan bu tanklar Kharkov, Ukraynada bulunan KhPZ fabrikasında üretildi. Bu gün bir efsane olan T-34 tankı BT tankının geliştirilmiş bir modeliydi. T-34 tankında görülen birçok yenilik aslında BT serisinde elde edilen tecrübelerle sağlanmıştı. Aralarındaki nesil bağı inkar edilemezdi. Tasarım süresi boyunca önemli teknik buluşlarda yapıldı. Özellikle BT-IS ve BT-SW-2 serisi deneme modellerinde ağır ve eğimli zırh bulundu. Bu buluş ileride T-34 üzerinde kullanıldı. BT ler ayrıca istihkam araçları ve yürüyen aksamlar içinde deneme aracı oldu. Köprü döşeme modelinin T-38 tareti bulunuyordu. Standard tanklara üzerine çalı demeti monte ediliyordu. RBT-5 modelinde taretin sağında ve solunda iki adet roket rampası bulunuyordu. Birkaç modelinde çok dar paletler hatta ahşap kayak takımları kullanıldı. KBT-7 modeli ise gelişmiş zırhlı komuta tankı olarak geliştirildi. Ancak üretimine geçilmeden II. Dünya Savaşı sona erdi. 1936 yılında Kiev Manevraları sırasında askeri gözlemcilere yüzlerce BT tankının geçişi gösterilmiştir. Daha sonra ülkelerine dönen İngiliz Ordu gözlemcileri, İngilizlere ait tanklardada aynı süspansiyon sisteminin kullanılmasını istedi. Sonuçta BT tankında kullanılandan türetilen Christie süspansiyonuda İngilizlere ait A-13, Crusader,ve Cromwell tanklarına takıldı. İlginç olarak İngiliz Matilda takının gövde ön zırhıda BT tankına çok benzemektedir. Jean-FranÃ§ois Lyotard Jean François Lyotard; (d. 10 Ağustos 1924 - ö. 21 Nisan 1998), Fransız filozof, edebiyat teorisyeni, postmodernizmin ve postmodern felsefe 'nin öncülerinden olan çağdaş Fransız düşünürü. Modernizmin-sonrası ya da ötesi olarak algılanan süreci Lyotard Postmodern Durum olarak tanımladı ve aynı adlı kitabında moderniteyi ve modern düşünceyi bu bağlamda sorunsallaştırdı. Postmodern felsefe içinde ve postmodernizm üzerine yapılan tartışmalarda en çok gönderme yapılan isimlerden birisi oldu. Postmodernizmin en önemli teorisyenlerinden biri olan Lyotard'ın temel eseri Postmodern Durum'dur. Lyotard, postmodernliği endüstri sonrası toplumun içinde bulunduğumuz şu anki evresine karşılık gelen bir durum ya da koşul olarak tanımlamıştır. Modernliği, bilim ve devleti meşrulaştırmak amacıyla kullanılan üst anlatıların oynadığı rol ile açıklayan Lyotard, bu üst anlatılardan ilerlemenin kesinliğini ve vazgeçilmezliğini vurgulayan iki tanesinin, modern bilimle Fransız Devriminin sonucu olan siyaset anlayışının özgürleştirici anlatısıyla, Hegelcilik ve Marksizmin spekülatif tarih felsefelerinin Batı kültürünü anlamak açısından büyük önem taşıdığını savunur. Postmodern terimi günümüzde pek çok sanatsal, entelektüel ve akademik alanda kullanılmaktadır. Derrida, Lyotard, Baudrillard vb. postmodernist kuramcılardır. Lyotard'ın çözümü, Wittgensteincı dil oyunlarının meydana getireceği heterojen ve çoksesli yapıdır. Lyotard'a göre, mutlak bir konsensüs değil de, zamansal ve yerel konsensüsler aranmalı, geçici sözleşmelerin peşine düşülmelidir. Başka bir deyişle, görüşlerinin ifade ettiği kökten kuşkuculuğa karşın, Lyotard ahlaki ya da siyasi hiççiliğe düşmemiştir. Adaletin ne modası geçmiş, ne de kuşkulu bir değer olduğunu öne süren Lyotard, modernliğin demokratik potansiyelinin yenilenmesi ve derinleştirilmesi, onun demokratik güç ve itkilerinin diyalektik bir biçimde yoğunlaştırılması gerektiğini belirtmiştir. Dil oyunlarının indirgenemez çokluğunu ve çeşitliliğini benimseyen filozof, bakış açılarının çeşitliliğiyle seslendirilme hakkının yılmaz bir savunucusu olmuştur. Jean-François Lyotard 10 Ağustos 1924'te Versay'de doğdu. 1956 yılında felsefe yeterlik sınavlarını başarıyla verdikten sonra, Cezayir’in Konstantin kentindeki lisede bir yıl ve ardından Fransa’da La Fléche adlı lisede yedi yıl boyunca felsefe öğretmenliği yaptı. 1954 ile 1964 yılları arasında Sosyalizm ya da Barbarlık adlı Fransız radikal Marksist dergiye, ardından İşçi Gücü adlı başka bir dergiye düzenli yazılar yazdı. Düşünsel yaşamının başlangıcında Marksist bir konumda bulunan Lyotard daha sonra, 1974 yılından itibaren (Economie Libidinale–Libidinal Ekonomi kitabıyla birlikte) Marksizm ve Modernizm temelli öğretileri eleştiren bir yöne geçti. Lyotard'da bu kitaptan itibaren Nietzsche'ci bir teorik-politik konuma geçişin izleri görülür. 1968 Mayıs'ı olayları sırasında, Lyotard Sorbonne-Nantere’de dersler verdi. 1987 yılında emekli olana dek önce Paris Üniversitesi’nde, daha sonra ise Saint-Denis ’de öğretim üyesi olarak çalıştı. Aynı zamanda Paris’teki Uluslararası Felsefe Koleji'nin kurucu üyesi olan Lyotard, değişik aralıklarla bulunduğu sekiz yıl boyunca ABD’nin çeşitli üniversitelerinde Fransız felsefesi ile eleştirel kuram üstüne dersler verdi. Bir süre Almanya’da da konuk profesör olarak da bulunmuştur. Lyotard, 21 Nisan 1998’de Paris’te lösemiden öldü. Lyotard’ın ilk çalışmalarından itibaren Fenomenoloji, Yapısalcılık, Hegelci diyalektik ve Marksçı siyaset kuramı gibi belli başlı alanlarda farklı açılımlar ortaya koyduğu ve eleştirel bir bakış açısı geliştirmeye yöneldiği söylenebilir. Dolayısıyla bu ögelerin kendi üzerinde etkisi de söz konusudur. 1954 yılında yayımladığı La Phénoménologie ( Fenomenoloji ) başlıklı kitabında Martin Heidegger ve Merleau-Ponty etkisi görülür; burada "nesnelci", "öznelci" ve "idealist" eğilimleri aşmak üzere fenomenolojinin olanaklarından yararlanmaya çalışıldığı görülür. Bunlardan başka Lyotard'ın üzerinde Wittgenstein'ın, Emmanuel Levinas'in, Theodor W. Adorno'nun, Jacques Derrida'nın etkili olduğunu belirtmek gerekir. Lyotard, yapısalcı anlayıştan önemli şeyler almakla birlikte birçok kuramsal meselede ona karşı çıkmış, hem Dil'i anlamak bakımından dil bilimde hem de özellikle Sigmund Freud’un değerlendirilmesi bakımından psikanalizde yapısalcılık-dışı bir yol izlemiştir. Jacques Lacan'ın "okuduğu" anlamda Freud'u benimsemez. Postmodern Durum adlı kitabı 1979 yılında yayınlandığında, yalnızca Fransa da ve belli bir entelektüel çevrede değil, her alanda ve ülkede etkili olmuş, ve kısa sürede sürekli göndermeler yapılan bir metne dönüşmüştür. 1983 yılında Le Differende yayımlanır, burada Lyotard Wittgensteinci bir dil felsefesini uyarlamis olarak görünür. Lyotard bu doğrultuda kışkırtıcı modernizm okumaları gerçekleştirmiş ve kıta felsefesinin eleştirel kolunun güçlü isimlerinden biri olarak yer almıştır. Lyotard, Wittgenstein'dan aldığı dil oyunları anlayışını geliştirir. Her "dil oyunu"`nun kuralları yalnızca kendi içinde belirlenimli olduğundan dolayıdır ki, Lyotard'a göre dil oyunlarının çoğulluğunu benimsemek gerekir. Lyotard "dil oyunlarının indirgenemez çokluğunu ve çeşitliliğini" benimser. Dolayısıyla Lyotard'a göre, her "dil oyunu" kendini kendi bakış açısının çeşitliliğiyle seslendirme hakkına sahip olabilmelidir. Lyotard'a göre "postmodern durum", hem maddi koşullardaki değişimleri hem de düşünsel alandaki kopuşları içeren bir sürecin toplam ifadesidir. Buna yol açan her şeyden önce "derin bir inançsızlık hali" ya da başka bir deyişle "kökensel bir kuşkudur". Burada söz konusu olan Modernite 'nin ya da Modernliğin "meşruiyetine" dair bir kuşkudur ve tüm bir modern projenin kendisine ve temel nosyonlarına yöneliktir. Lyotard, bu kuşkunun izlerini sürer ve anlamlandırır. Buna göre artık Büyük Anlatılar olarak adlandırdığı modernizme içkin bir düzine temel kavramın ( İlerleme, Aydınlanma, Rasyonellik, Özgürlük, Evrensellik vb.) inandırıcı olmadığı tespit edilir. Bu "kuşku halinin" kendisiyle birlikte başlayan yeni yaşam tarzı dönemin adı "postmodern durumdur". Bu "durum" içerisinde, Lyotard bilgiyle ilgili modernist hedeflerin tamamen tartışmalı olduklarını belirtir ve amaçlarla ilgili bu tartışmayı "bir karara bağlamanın" sağlam ya da nihai bir yolunun olmadığını gözler önüne serer. Burada ortaya ölçülemezlik ya da karşılaştırılamazlık denilen teorik sorun çıkar. Buna göre farklı adalet ve hakikat konumları birbiriyle karşılaştırılamaz ve birbirine indirgenemezdirler. Şu halde "tek bir hakikate", "salt bir akıl'a", "evrensel bir yaşam konumuna" yani "tarihin ve ilerlemenin tek ve evrensel bir yönü olduğuna" inanmak ve bunu teorik olarak temellendirebilmek olanaklı değildir. Bu beraberinde meşruiyet sorununu getirir. Bilginin meşrulaştırımı "artık" bir "Büyük Anlatı" 'ya dayandırılamayacaktır, cünkü Endüstri-sonrası- toplumlar'daki kültürel ve toplumsal gelişmelerin bir sonucu olarak "artık" Büyük Anlatılar'a duyulan güven yerini derin bir kuşkuya bırakmıştır. Endüstri-sonrası-toplum, bilgi ve informasyon teknolojisinin büyük bir rol oynadığı üretim yapısına geçiş yapmıştır. Bunun sonucunda gelişen Büyük Anlatılar'a yönelik "inançsızlik" tüm tarih felsefeleri'ne, teleolojik anlayışlara ve erekselci tarihsel vaadlerle ortaya çıkan politik ideolojiler'e kuşkuyla bakılmaktadır. Açıktır ki böyle bir değerlendirmenin eleştirel hedefi Modern toplum ve devlet anlayışları olduğu gibi, Marksist öğretinin kendisidir de. Lyotard’a göre postmodernizmin siyasal anlamı, totaliterliğe karşı çıkıştır. Bu yönde aşırı iyimser olmakla eleştirilmiştir. Totaliterizm, modernizmdeki her tür öğretiye içkin hale gelen birlik ve düzen anlayışlarından, dahası mutlak akıl ve hakikat anlayışından gelir. Bunlara karşı heterojen ve çok sesliliği önerir, ki bu onun "Wittgensteinci dil oyunları" anlayışına uygun bir görüştür.Mutlak bir uzlaşmaya değil, geçici sözleşmelerin peşinde olunmalıdır. Lyotard’in kuşkuculuğu, nihilizme varmaz, adalet modası geçmiş bir kavram değildir ona göre, modernliğin demokratik potansiyeli vardır ve yapılması gereken onun yenilenmesi ve derinleştirilmesidir. Lokman Lokman veya Lokman Hekim (حکیم لقمان), Kur'an'da ve halk efsanelerinde bahsi geçen, hikmet sahibi olduğuna inanılan kişi. Lokman Hekim'in İslam'a göre peygamber olduğuna dair iddialar bulunmakla beraber İslam alimlerinin genel görüşü peygamber olmadığı yönündedir . Kur'an'da Lokman Hekim'den Lokman Suresi'nde bahsedilir. Allah tarafından Lokman'a hikmet verildiği belirtilir. Oğluna verdiği öğütler anlatılır. Efsanevi bir kişilik olan Lokman’ın kimliği ile ilgili tefsir kitaplarında çok farklı anlatımlar tefsir yazarlarının değişik kaynaklardan duyumsadıkları görüşlerini yansıtır ve birbirlerinden farklı kimlik ve soy bilgileri bu kaynaklarda yer alır. İslami düşünür Muhammed Esed'e göre Lokman tıpkı Hızır gibi kurgusal bir kişiliktir ve prototip bir derlemedir. Lokman'ın ölümsüzlük iksirini bulduğu ancak formülünü kaybettiğine dair efsaneler mevcuttur. Formülü nasıl kaybettiği ise değişik kaynaklarda değişik şekillerde anlatılır. Bir efsaneye göre içinde ölümsüzlük iksiri bulunan şişeyi köprüden geçerken düşürüp kaybetmiş, bir başka efsaneye göre ise eline yazdığı ölümsüzlük formülü yağmurda silinmiştir. Bir rivayete göre de iksir, Allah'ın emriyle Cebrail tarafından yok edilmiştir. Bir rivayete göre Davud Lokman'a bir koyun kesmesini ve kendisine en iyi yerinden iki parça et getirmesini söyler. Lokman koyunun yüreğini ve dilini getirir. Başka bir gün Davud kendisine koyunun en kötü yerinden iki parça et getirmesini söyler. Lokman yine yüreğini ve dilini getirir. Davud neden böyle yaptığını sorunca Lokman şöyle cevap verir: ""İyilik için kullanıldığında yürekten ve dilden daha iyi bir şey yoktur. Kötülük için kullanıldığında da yürekten ve dilden daha kötü bir şey yoktur."" André Olbrich André Olbrich (3 Mayıs 1967 yılında Düsseldorf Almanya doğumlu) Alman Power Metal grubu Blind Guardian'ın gitaristidir. O ve grubun vokalisti Hansi Kürsch grubun söz yazarları ve kurucularıdır. André evli ve iki çocuk babasıdır. Hansi Kürsch 'ün okuldan arkadaşıdır. Konserlerinden sonra grup arkadaşları ve hayranlarıyla konuşmayı sever. En sevdiği kitap Yüzüklerin Efendisi Üçlemesi ve Silmarillion'dur. Bu, Blind Guardian'ın tarzının belirlenmesinde önemli rol oynamıştır. En sevdiği oyunlar Baldur's Gate II ve World of Warcraft'dır. André Olbrich "Dünyadaki En iyi yüz gitarist" arasında 76. sıradadır. Blind Guardian grubunun şarkılarının büyük çoğunluğunu Hansi Kürsch ile birlikte besteler. En büyük hayali yüzüklerin efendisi hakkında metal-operası kurmaktır. Pectus Carinatum Halk arasındaki adıyla Güvercin göğsü veya tıptaki (latince) termoloji adıyla Pectus carinatum doğuştan gelen bir göğüs kafesi şekil bozukluğudur. Genel özelliği göğüs kafesi birleşkesinde omurun dış yönüne doğru kemik yapısı oluşumudur. Genetik olduğu için iç organlara genelde zarar vermez. Fakat normal bir insan kadar nefes alınmasına engel olabilir, bunun sonucu performans isteyen hareketli işlerde çalışanların çabuk yorulmasına sebep olabilir. Pectus Excavatum Tıbbi (latince) terminoloji adıyla Çökük göğüs şeklinde göğüs kafesi şekil bozukluğunu ifade etmektedir. Göğüs kafesi. Pectus excavatum, günümüzde torakoskopi (göğüs kafesinin içini gösteren küçük kamera) yardımı ile göğüs kafesi içine dışarıdan görülemeyecek şekilde geçici bir süre ile çelik destek çubuğu yerleştirilerek ameliyat edilebilmektedir. Çelik destek çubuğu sağ koltuk altında bir adet 2 cm'lik, sol koltuk altında yine bir adet 2 cm'lik ameliyat kesisi yapılarak yani toplam 2 adet 2 cm'lik kesiden yerleştirilmektedir. Ameliyat olan kişi kollarını vücudunun yanlarında tuttuğunda kollar bu yara izlerini kapatmakta, yara izleri hastaya tam karşıdan bakıldığında görülmemektedir. Göğüs ön duvarında, meme başlarının altında asla ameliyat yarası yaratılmamaktadır. Çelik destek çubuğu 2-3 yıl sonra çıkartılmakta, yeni şakline alışan göğüs kafesi bu şeklini korumaktadır. Bu ameliyat yöntemi ve bu amaçla kullanılan çelik destek çubuğu Amerikalı Çocuk Cerrahisi Uzmanı Dr. Donald Nuss tarafından 1987 yılında icat edilmiştir. Dünyada ve Türkiye'de günümüze dek toplam dokuz binden fazla hastanın göğüs kafesindeki bu şekil bozukluğu Nuss Ameliyatı tabir edilen bu tedavi yöntemi ile düzeltilmiştir. Türkiye'de ilk Nuss Ameliyatı 2002 yılında Dokuz Eylül Üniversitesi, Tıp Fakültesi, Çocuk Cerrahisi Anabilim Dalında (İzmir) TÜBİTAK Bilim Ödülü sahibi Çocuk Cerrahisi Uzmanı Dr. Feza Akgür tarafından yapılmıştır. Bu ameliyatta Dr. Feza Akgür tarafından tasarlanan ve "Dokuz Eylül Kunduracı Göğsü Destek Çubuğu" olarak adlandırılan çelik destek çubuğu kullanılmıştır. Bu destek çubuğu 2009 yılına dek Türkiye'de en yaygın olarak kullanılan destek çubuğu özelliğini korumuştur. 2009 yılında çubuğu üreten Türk üreticinin faaliyetine ara vermesi ile bu çubuk temin edilemez hale gelmiştir. Halihazırda bu çubuğun Türkiye dışında üretilenleri kullanılmaktadır. Türkiye'de Nuss Ameliyatı yapılan Çocuk Cerrahisi Merkezleri sayısını arttırmak, bu kolay tedaviye hastaların yörelerinde erişimini sağlamak amacı ile Dokuz Eylül Üniversitesi, Tıp Fakültesi, Çocuk Cerrahisi Anabilim Dalı Çocuk Cerrahisi Uzmanları tarafından "Türkiye Nuss Ameliyatı Eğitim Grubu" kurulmuştur. Bir Çocuk Cerrahisi Merkezinde ilk kez yapılacak Nuss Ameliyatları bu grubun eğitici Çocuk Cerrahlarının katılımı ile gerçekleştirilmektedir. Ortodoks "Ortodoks" sözcüğü ile şunlardan biri kastedilmiş olabilir: Mafsal Mafsal ya da Eklem, hareket eden iki parçanın hareket edebilme özelliklerini kaybetmeden birbirine bağlanmasını sağlayan mekanik sistemdir. Mafsallar hareketin yönüne ve doğrultusuna göre çeşitlenebilir. En bilinenleri silindirik mafsal ve küresel mafsallardır. Silindirik mafsalda hareket iki boyuttadır. Küresel mafsalda ise hareket 3 boyuttadır ve küresel mafsalların statik ve dinamik hesaplamaları silindirik mafsala göre daha zordur. Genellikle robot teknolojilerinde karşımıza çıkar. Silindirik mafsallar ise küresel mafsallara göre daha mukavimdir ve ağır makine imâlatlarında yoğun olarak tercih edilir. Resimde görülen bir kardan kavramasıdır. Eksenleri çakışmayan veya paralel olmayan hareketli iki milin birbirine bağlanmasını sağlar, arkadan itişli arabalarda motorda üretilen hareketin arka tekerleklere iletilmesinde kullanım örneği vardır. Hava filtresi Hava filtresi, motorun yakıtı tepkimeye sokma işlemi için ihtiyaç duyduğu oksijeni (O) içeren havayı dışarıdan soğuran parçadır. Hava filtresi aynı zamanda dışarıdan gelen havayı temizleme görevini de üstlenir. Hava filtresinin motor için sağladığı hava her zaman yüksek verim sağlamayabilir. Bu durumun başlıca sebeplerinden biri hava filtresinin temizleme görevini düzgün bir şekilde yerine getirememesidir. Bir diğer sebebi ise hava filtresin, motorun çalışmasıyla kaput içinde oluşan sıcak havayı kullanmasıdır. Bu iki durumda da motorda performans kayıpları görülür. Diğer bir dille, yakıt tüketiminde artış meydana gelir ve daha ucuza temin etmek için orijinal olmayan bir filtreyi de kullanırsanız buda ortalama olarak %10- %15 oranında yakıt artışına sebep olabilir test verileri bunu ıspatlamaktadır. Böyle bir sonuçla karşılaşılmaması için hava filtresi, kaput içerisinde, soğuk havayı alabileceği en uygun yere yerleştirilmelidir. Yüksek güç üreten motorlarda dışarıdan soğuk hava almaya yönelik hava filtresi kiti kullanımı sıkça görülür. Marş motoru Marş motoru otomobillerde ilk hareketi sağlayan parçadır. Araçta marşa basıldığı anda marş motorunun dişlisi ile krank miline bağlı volan dişlisi birbirine geçerek marş motorunun oluşturduğu dönme momenti, volan dişlisi aracılığı ile krank miline aktarılır. Böylece motora ilk hareket verilmiş olur. Otomobillerde genelde bendix (volana dönerek geçen) tipi elektrikli marş motoru kullanılır. Bununla birlıkte özellikle deniz tipi büyük dizellerde hidrolik marş motorları da kullanılmaktadır. Otomobillerde kullanılan bendix tipinin yanı sıra volan dişlilerine geçtikten sonra dönmeye başlayan dayer tipi marş motorları da mevcuttur. Sutra Sutra, Budizm'de Gautama Buddha'nın öğretilerinden oluşan ve doğrudan Buda'nın sözlerini aktardığı varsayılan metinlere verilen addır. Samyutta-Nikaya Budist metinlerinden oluşan bir derlemedir. Sutta Pitaka’lardan oluşan, beş Nikaya’dan üçüncüsüdür. Bu derleme ortalama 2889 Sutra’dan oluşmaktadır. En yüce bilgelik Sutra’sı Budizm’in ünlü Mahayana Sutra’sına ait olan kutsal metindir. Diğer adı, öteki dünyanın özü, öteki dünyaya ait olan bilgeliktir. (Sutra) (Prajñāpāramitā Hṛdayasūtra), Korece: (Maha-banya-para-mida-simgyeong), Vietnamca: Kinh Ma Ha Bát Nhã Ba La Mật, Japanca: 摩訶般若波羅蜜多心經 (Maka Hannya Haramita Shingyō), Pinyin: Móhē bōrě bōluómìduō xīnjīng, Tibetçe: sNying mDo ve shes rab snying po'i mdo. Sadece Sanskritçe olan orijinal hali değil, Çince metinler de öğretilmektedir. Yaklaşık olarak 1. yüzyılda kaleme alınan Elmas Sutra (Vajracchedikā-prājñāpāramitā-sūtra) Mahayana Budizmi’nin en önemli metni sayılmaktadır. Elmas Sutra çeşitli Asya ülkelerine kadar yayılmıştır. Ayrıca ‘Prajnaparamita Sutra’nın’ (sanskr. "prajnaparamita" = Bilgeliğin Mükemmelleştirilmesi) bir parçasıdır. Kökeni Çin’e dayanan Sutra’nın ilk versiyonu toplu bir şekilde üretilmiştir. Bu doküman, Gutenberg İncili’nden yaklaşık olarak 600 yıl önce meydana gelen insanlık tarihinin ilk kitap baskısı sayılmaktadır. 1907’de Arkeolog Aurel Stein tarafından bir Çin şehri olan Dunhuang’daki Mogao mağarasında bulunmuştur. Bu Sutra’nın tam başlığı ‘Vajracchedika Prajnaparamita’dır ve ‘Bilgeliğin Mükemmelleştirilmesi’ anlamına gelmektedir. Elmas Sutra 32 bölümden oluşmaktadır. Bütün Sutra’ların topluluk önünde yüksek sesle ve gerektiği gibi okunması 45 dakika sürmektedir. Bu Sutra ‘Subhuti’, yani Buda’nın öğrencisi ve kendisi arasında soru-cevap şeklinde belirlenmiş bir diyalogdur. Modern bir etki yaratan bu Sutra’nın kalitesi de biçimsel açıdan kayda değerdir. Burada Sutra’nın içeriği, başarılı etkisi ve gelecekteki alımlaması ile ilgili şeyler konuşulmaktadır. Ayrıca metin kendiliğinden sorunsallaşmaktadır. Elmas Sutra, Buda’nın Sravasti’deki Jetovana Parkın’nda verdiği vaazlara dayanmaktadır. Burada Subhuti adında bir rahibin sorusunu cevaplamaktadır. ‘Biçim boşluktur. Boşluk biçimdir.’ Kalp Sutra’dan gelen Budist düşünce (her ne kadar var olmasa da) Elmas Sutra’nın ana temasıdır. Buda’nın öğretilerine göre 2 doğru / 2 gerçek ortaya çıkmaktadır. 1.Bir yanda biçim dünyası, tecrübe edilen olguların dünyası, gösterge ve kavramlar içinde yanıltıcı, tek taraflı doğrular, 2.Diğer yanda boşluk dünyası (Sunyata), ‘Doğruluk Dünyası’, biçimin ötesinde bir etki alanı, doğum ve ölümün ötesinde, başlangıç ve son, kendiliğinden ve kendiliğinden olmayan, bütün kavramların ötesinde bir dünya. Buda, bu iki gerçekliği birbirleriyle karşılaştırmakla yetinseydi Buda olamazdı. Elmas Sutra’da geçen bu ifade çeşitli varyantlara yayılmıştır. Bu durumda Sutra’nın başlığı tam ve doğru bir şekilde şöyle çevrilmiştir: “Elmas, yanılsamayı ikiye bölmüştür.” (Vajracchedika Sutra) Buda’nın öğretilerinden oluşan Elmas Sutra aslında pek çok yanılsamalarla benzerlik göstermektedir. Elmas Sutra’nın hemen hemen her bölümünde aşağıdaki fomüllere rastlamaktayız. ‘Dharma diye bilinen her şey Dharma değildir. Bu yüzden her şey Dharma diye adlandırılır.’ Bu birbiriyle çelişkili 3 madde şöyledir: 1)A diye bilinen şey 2) A değildir 3) Bu yüzden A’dır. Vietnamlı Zen ustası Thich Nhat Hanh Sutra yorumlamasında bu çelişkiyi şöyle çözmüştür: 1)A’yı dikkatli bir şekilde inceliyoruz 2) A’nın A olmadığını fark ediyoruz 3) Sonra A’yı en güçlü döneminde görüyoruz (Elmas Sutra) Ya da başka bir formül: 1)Dharma’yı ayrıntılı bir şekilde inceliyoruz 2) Ve bunların Dharma olmadığını görüyoruz 3) Sonra Dharma’yı görmeye başlıyoruz (Elmas Sutra, devamında) Ya da “Bir gülü incelediğimizde gül olmayan unsurları fark edebiliyorsak o zaman gül kelimesini kullanmak bizim için tehlikeli değildir.” (Elmas Sutra, devamında) Bu çelişkili cümleler başlangıçta kısaca sözü edilen gerçeklikler arasında gidip geldiği anda çözülmekte ve her defasında diğer gerçekliklere, daha doğrusu gerçeklikle eşit olan diğer bakış açılarına gönderme yapmaktadır. Buda’nın öğretilerinin pek çok felsefi boyutu vardır. Budizm’de insana özgü algılama durumu daima çözülmesi güç bir sorun haline gelmiş, bununla ilgili pek çok sorular sorulmuştur. Ne görüyoruz? Nesnelerin gerçek boyutunu mu, yoksa kendi tasarladıklarımızı / tasvir ettiklerimizi / göstergelerimizi mi görüyoruz? Elmas Sutra’da daima sözünü ettiğimiz 4 yanlış doğru/düşünce vardır. Bütün bu düşünceler olguların etkinlik alanına sıkı sıkıya bağlı kalmış, kavramsal-mantıksal farklılıklar alanında varlığını korumuş ve bununla birlikte bu düşünceleri aşan nesnelerin gerçek doğasına ulaşamamıştır. Asya’nın en ünlü Elmas Sutra’sının yanı sıra, Lotus Sutra, Mahayana Budizm’inin metinlerinden biridir. Ayrıca 25 bölümden oluşmaktadır. Buda Shakyamuni’nin ölümünden 700 yıl sonra bu Sutra’ların Hindistan’da yazıya geçirildiğine inanılmaktadır. Kucha’da bugün en çok bilinen bu Mahayana Sutra’larının yaklaşık olarak 350 ila 380 tanesi muhtemelen Kumarajavas’ın hocası Suryasoma tarafından bir araya getirilmiştir ve bugün en çok bilinen metninde kayıtlıdır. Lotus Sutra Hindistan’a, Nepal’e, Sanskritçe’nin hâkim olduğu Merkez Asya’ya kadar yayılmış ve ayrıca Tibetçe, Çinçe’ye çevrilmiştir. Çoğu yorumlamalar ve çeviriler (modern dillerde de) eski Çince çevirilere göre yönünü belirlemektedir. Bu versiyonda Lotus Sutra Çinli Tiantai Zong ve Japon Tendai-shu’nun temeli sayılmaktadır. Pali Derlemeleri’nde de yazıldığı üzere eski Buda öğretilerinin aksine esas üzerinde durulması gereken nokta, ruhun kurtulması ve kutsanması için değil, aynı zamanda insanlığın kurtulması için çaba göstermektir. Lotus Sutra, insanların kendi yaşamlarını ve kendi kaderlerini kendilerinin belirlemesinin her insana şans getireceğini ifade etmektedir. Tantra Tantra (Sanskritçe: तन्त्र ""Sürekliliği" işaret bir dokuma anlamına gelmektedir.) Hinduizmin aktif dişil Tanrıça formu olan Şakti'ye bağlı bir koludur. Batılı ülkelerde ve batılı eğitimden geçmiş doğulularda Tantra büyük ölçüde cinsellikle ilişkilendirilmesine rağmen Tantra'da cinsellik son derece sıkı şartlara bağlı, Tantra'nın belirli bir kolunda uygulanan ve diğer tüm pratiklerle birlikte düşünülmesi gereken ritüelistik bir uygulamadır: "Guru-çisya geleneğinden yoksun ve yaygınlaştırılan yanlış bilgiyle ayartılan belli kişiler Kuladharma'nın doğasını kendi akıllarına göre hayal ederler. Eğer yalnızca içki içmekle insanlar aydınlanmaya ulaşabilselerde tüm içki bağımlıları mükemmelliğe ulaşırlardı. Eğer yalnızca et yemekle yüksek makamlara varılabilseydi dünyadaki tüm etçiller fazilet sahibi olurlardı. Eğer kurtuluş şakti ile cinsel ilişkiyle kazanılsaydı tüm yaratıklar dişileriyle ilişkileriyle kurtulurlardı." (Kularnava Tantra, II, 116-118) Tantra özellikle ABD'de öylesine popülerleştirilmiştir ki bazı yazarlar "Amerikan Tantra" diye bir olgu ve hatta ticari bir markanın varlığına işaret etmektedirler. Bu terim Tantra'nın videolar, kitaplar, workshoplar ile ticari bir girişim haline geldiğini göstermektedir. Tantra'nın Batı'da algılandığından farklı olarak küçük bir grubu tarafından Maituna'nın (cinsel ayinler) yapıldığı ve çoğunlukla bu ayinin psikolojik bir sembolizmle gerçekleştirildiği de söylenmektedir. Tantra'nın felsefesi 92 Şruti, Tantralar koleksiyonu üzerinde temellenmektedir. Vaişnava, Şaiva, Ganapatya ve Şakta formlarında Tantra bulunmaktadır. Tantrik gelenek veya Tantrika Parampara Vedik gelenek (Vaidika Parampara) ile paralel veya iç içe geçmiş görülebilir. Swami Nikhilananda Tantrik düşüncenin sadece Vedalarla değil aynı zamanda Upanişadlarla, Puranalarla ve Yoga ile de yakın bağlantısı bulunduğunu ifade etmiştir. Örneğin, Şakta Tantra'nın temel metinlerinden olan Tripura Rahasya'da "Bu metin Vedalar, Puranalar ve diğer kutsal metinlerdeki öğretilerin özetlenmesiyle oluşturulmuştur" denilmektedir. Batılı ünlü Tantra araştırmacısı Arthur Avalon, Mahanirvana Tantra adlı eserinin girişinde Hinduizmin ortodoks yollarından biri olan Tantra'nın Kali çağı insanlarının ihtiyaçlarını karşılamak için yürürlüğe konulan Vaidika Karmakanda'nın bir gelişimi olduğu belirtilmekte ve Şiva'nın "Kali çağı insanlarının, enerjiden yoksun ve yaşamak için yedikleri yiyeceklere bağlı insanların yararlanması için, ey kutlu kişi, Kaula öğretisi verildi" dediği aktarılmaktadır. Tantra'nın üç ana okulu vardır: Mişra Tantra, Kaula Tantra ve Samaja Tantra. Samaja Tantra: "Sağ-el yolu" da denilen bu okulda uygulayıcı Sahasrara çakra üzerine meditasyon yapar ve çakralar, nadiler ve prana hakkında bilgi edinir. Tantra'ya ("Sağ-el yolu"na) yeni bir yorum ve uygulama Shrii Shrii Anandamurti tarafından geliştirilmiştir. Mişra Tantra: Anahata çakranın açılması amacıyla meditasyon ve fiziksel uygulamalarda bulunulur. Kaula Tantra: "Sol-el yolu" da denilen bu okulda öğrenci Kundalini üzerine meditasyon yapar ve Muladhara çakrayı açmak için bazı uygulamalar (buna cinsellik de dahil olabilmektedir) gerçekleştirir. Swami Rama'ya göre Kaula Tantra yolunun pratikleri öğrenci veya yolun başında bulunan kimse tarafından genellikle zarar verecek şekilde aşırı kullanılmaktadır. Mehmet Yiğit Alpogan Mehmet Yiğit Alpogan (d. 30 Haziran 1945, Ödemiş, İzmir) Türk Büyükelçi, Millî Güvenlik Kurulu'nun ilk sivil genel sekreteri. Ankara Üniversitesi Siyasal Bilgiler Fakültesi'nden 1967'de mezun oldu. 1968 yılında Dışışleri Bakanlığı'nda göreve başladı. 1972 yılında Tokyo, 1975 yılında ise Lefkoşa Büyükelçiliklerinde görev aldı. 1978 yılında Dışışleri Bakanlığı Özel Kalem Müdürlüğünde, 1979'da Cenevre'de görev yaptı. 1985'te Lahey Büyükelçiliği'nde 1. Müsteşar olarak görev yaptı. 1989 yılında Denizcilik Sorunları Daire Başkanlığı'na getirildi. 1995´te Türkmenistan'da Aşkabat büyükelçisi oldu. 1998 yılında İkili Siyasi İlişkiler ve Denizcilik-Havacılık Genel Müdürlüğü'nde görev yaptı. 2000 yılında ise Dışişleri Bakanlığı'nda müsteşar yardımcılığına atandı. Türk-Yunan ilişkileri ve Kıbrıs konularında etkili isimlerden biri olan Mehmet Yiğit Alpogan, 2001'de Yunanistan Atina Büyükelçisi oldu. 2004 yılında Avrupa Birliği uyum yasaları çerçevesinde sivilleşen Millî Güvenlik Kurulu Genel Sekreterliği'ne bir sivilin getirilmesi gündeme geldi. Bunun üzerinde Mehmet Yiğit Alpogan, 17 Ağustos 2004 günü resmi gazetede yayımlanan atama kararı ile Millî Güvenlik Kurulu'nun ilk sivil kökenli genel sekreteri oldu. Bu görevinin ardından 2010 yılına kadar Londra Büyükelçiliği yapmış ve emekli olmuştur. 2010 yılı itibarıyla üstlendiği Akdeniz İçin Birlik'in ulaştırma konularından sorumlu genel sekreter yardımcılığı görevini 2016 yılına dek sürdürdü. İngilizce ve Fransızca bilen Mehmet Yiğit Alpogan, evli ve biri tiyatro oyuncusu Esin Harvey olmak üzere iki çocuk babasıdır. Erdoğan Teziç Erdoğan Teziç, (d. 1936, İstanbul - ö. 23 Nisan 2017 İstanbul), Türk hukukçu ve 2003-2007 yılları arası Yükseköğretim Kurulu (YÖK) Başkanı. Galatasaray Lisesi'ni bitirdi. 1959 yılında İstanbul Üniversitesi Hukuk Fakültesi'nden mezun oldu. Fransa'da Anayasa Hukuku ve Siyaset Bilimi üzerine lisansüstü eğitim yaptı. 1961 Anayasasını hazırlayan ekipte yer aldı. Galatasaray Lisesi Müdürlüğü, İstanbul Üniversitesi Hukuk Fakültesi Anayasa Hukuku Anabilim Dalı Başkanlığı, Galatasaray Üniversitesi Rektör Yardımcılığı ve Rektörlüğü görevlerinde bulundu. 8 Aralık 2003'te Cumhurbaşkanı Ahmet Necdet Sezer tarafından Yükseköğretim Kurulu (YÖK) Başkanlığına atandı. 2004 yılında Cumhurbaşkanı Ahmet Necdet Sezer tarafından Türkiye Cumhuriyeti Liyakat Nişanı ile ödüllendirildi. Eylül 2004'te de Fransa Cumhuriyeti tarafından Légion d'Honneur (Fransa Devleti Onur Lejyonu Nişanı'nın en üst derecesi olan "Commandeur" (Büyük Şövalye) rütbesine layık görüldü. Fakat aldığı bu nişanı, Fransa Ulusal Meclisi'nin Ermeni Soykırımı İnkâr Yasası'nı kabul etmesinden dolayı, Fransa Büyükelçiliği aracılığı ile iade etti. Ayrıca 2007 Mayıs ayındaki 11. Cumhurbaşkanlığı Seçimleri öncesinde yaşanan "Cumhurbaşkanlığı seçimi için Meclis Toplantı yeter sayısı" hakkındaki görüşlerini, seçimlerin hemen öncesinde YÖK Rektörler komitesini toplayarak basın açıklaması yaptı, 367 milletvekili olması koşulunu dile getirdi. 9 Aralık 2007 tarihinde YÖK Başkanlığı görevinden emekli oldu. 23 Nisan 2017 tarihinde vefat etti. Osman Arslan Osman Arslan, (d. 21 Aralık 1942, Kalecik, Ankara, Türkiye), Türk hukukçu. Kırıkkale Lisesini bitirmiş, Ankara Üniversitesi Hukuk Fakültesi'nden 1964 yılında mezun olmuştur. Keskin hakim adayı olarak mesleğe başlamıştır. Sırasıyla Göksün, Osmancık, Şanlıurfa, Düzce ve Ankara Hakimliği görevlerinde bulunmuştur. 23 Haziran 1987 tarihinde Yargıtay Üyeliğine seçilmiştir. 2 Aralık 2004 tarihinde de Yargıtay Büyük Genel Kurulu'nca, Yargıtay Birinci Başkanlığı'na seçilmiştir. Evli ve üç çocuk babasıdır. Corel Ventura Corel Ventura, Kanada'nın yazılım devi olarak bilinen Corel firmasının ürettiği masaüstü yayıncılık programı. Ventura, alanında en uzun süredir geliştirilmesi sürdürülebilen bir masaüstü yayıncılık yazılımı olmakla birlikte ABD kökenli Adobe InDesign ve QuarkXPress yazılımları kadar kendine geniş kullanım alanları oluşturamamıştır. 2002 yılında çıkan 10 numaralı sürümünün ardından geliştirilmesi durmuştur. Firma kullanıcılarını Ventura yerine Corel Draw kullanmaya yöneltmektedir. Gotama Buda Gotama Buda, MÖ 563-483 arasında Hindistan'da yaşadığı tahmin edilen ruhani öğretmen ve Budizm'in kurucusu. Doğduğunda adı Sidarta Gautama'dır. (Sanskrit; Pali: Siddhāttha Gautama) Prens Sidarta ya da Śākyamuni (Sakya kabilesinden gelen bilge) adlarıyla da anılır. Budistler tarafından tüm dünyada Buda olarak kabul edilir. Sanskritçede "uyanmış kişi" anlamına gelen "Buda", peşine düştüğü yaşam ve ölümün ardındaki gerçeğin arayışı sonucu Sidarta Gotama'da oluşan ruhani aydınlanmayı anlatmak için kullanılan bir unvandır. Başka dinlerde de kutsal bir figür olarak kabul edilir. Kimi Hindu metinlerde insanları Vedik dinden soğutmaya çalışan tanrı Vişnu'nun avatarı olarak betimlenmiş, Bahailikte ise bir peygamber sayılmıştır. Sidarta, ailesinin ona verdiği bir isimdir. “Amacına ulaşmış” demektir. Gotama ise, Buda'nın mensup olduğu ailenin ismidir. Gautama, "Shakyamuni" (Pali'deki Shakya'nın bilgesi, "śakamuṇi" 釋迦牟尼), olarak da bilinir. Buda olarak bilinen Sidarta Gotama, Tathagata (kusursuz bilgeliğe ulaşmış kimse) olarak da anılır. Doğum ve ölüm tarihleri kesin değildir. MÖ 563 yılında doğduğu tahmin edilmektedir. Ancak yapılan yeni araştırmalar bu tarihi değiştirmiştir. Elde edilen bu yeni bilgilere göre; Siddharta tahmin edilen tarihten on yıl, belki de yüz yıl sonra doğmuştur. 20. yüzyıl bilim adamlarının çoğu İsa'dan Önce 560-483 tarihlerini uygun bulurken, ölümü için 410 ile 400 yıllarını öneren tarihçiler de bulunmaktadır. Bir rivayete göre; Siddharta’nın Hindistan’ın kuzeydoğusunda bugünkü Nepal sınırının yakınlarında yer alan Lumbini’de doğmuştur. Nepal sınırının yakınlarında Kapilavastu şehrinde hüküm süren Sakya hanedanınına mensuptur. Babası Suddhodana (bugünkü Hindistan - Nepal sınırları içinde bulunur) Şakya kabilesinin kralıdır. Buda’nın kral olan babasının saray törenlerinin ihtişamlı ve abartılı olması, muhtemelen asil bir aileden gelmelerinden kaynaklanmaktaydı. Annesi Maya ve babası Suddhodana, ona “amacına ulaşan” anlamına gelen “Siddharta” ismini verdiler. Lakabı “Shakyamuni” ise kökenini belirtir ve “Shakya ailesinden gelen” anlamını taşır. Siddharta’nın doğumundan sonra onun, dünyaya egemen olacak veya acı dolu dünyaya bilgelik getirecek kişi olacağı tahmin edilmiştir. Sidarta Gotama her şeye sahip olduğu, dünyadaki tüm sorunlardan uzak kaldığı bir sarayda yaşamıştır. Babası, oğlu Siddharta’nın ondan sonraki kral olmasını istemiş, oğlunun sokaklarda yaşlılığı, hastalığı ve ölümü görmemesi için kraliyet sarayından uzaklaşmasına fazla izin vermemiştir. Sidarta Gotama, Hint Tanrısı Brahma’ya hayatının sonuna kadar, kendini insanlığı acıdan kurtarmaya adayacağına söz vermiştir. Nedeni ise 29 yaşındayken hayatın gerçekte ne olduğunun,zenginliğin, lüks hayatın hiçbir mutluluk getirmediğinin, insanların yaşadıkları acıların ve önceki hayatının ne kadar anlamsız olduğunun farkına varmış olmasıdır. Efsaneye göre; bir keşiş ateşli hastalığı ve çürümekte olan bir cesedi görmüş ve bunun üzerine tüm bu acılara çıkış yolu bulmaya karar vermiştir.(Aslında Buda’nın hayatında efsaneleri gerçekten ayırmak çok zordur.) Siddharta Buda 29 yaşındayken tek oğlu Rahula’nın doğumundan kısa bir süre sonra, çocuğunu, karısı Yasodhara’yı ve şehrini terk edip çilenin ve acıların kurtuluş yolunu aramaya koyulmuştur. Altı yıl boyunca Ganj vadisinde çilekeşler gibi dolaşmış, ünlü din eğitmenleriyle (adamlarıyla) bir araya gelmiş, onların yöntemlerini takip etmiş, çalışmış ve çilecilik öğretilerini sıkıca uygulamıştır. Fakat belli bir süre sonra bu dinlerin ve bilgilerinin onun amacına yönelik olmadığını anlayarak vazgeçmiştir. Onları bıraktıktan sonra, öncelikle derin düşünme (Meditasyon) teknikleriyle kendi yolunu aramaya başlamıştır. Diğer din öğretilerinin aşırılığını önlediği için bu durumu “orta yol” şeklinde tanımlamıştır. Siddhartha Gautama’nın ölümünden sonra, hayat hikâyesi öğrencilerinden oluşan Sangha Topluluğu tarafından derlenmiş ve çok uzun bir süre sözlü olarak aktarılmıştır. Lumbini, Budizm’in kurucusu Siddhartha’nın doğduğu yerdir. Bugünkü Nepal sınırı yakınlarında bulunmaktadır (Rupandehi Bölgesi). Himalaya’nın eteklerinde ve Hindistan’ın kuzeydoğusunda yer almaktadır. 1896 yılında yapılan arkeolojik çalışmalar sonucu bulunmuştur. Burada bulunan en önemli kalıntı, MÖ 245 yılında Budist Kral Ashoka’nın yaptırdığı 6,5 m yüksekliğindeki dikili taştır. Bu dikili taşta yazılanlar Hintçe ve Magadhi dilinde şu şekilde ifade edilmiştir: "“Budist Kral Devanampiya Piyadasi (Ashoka), taç giydikten 20 yıl sonra buraya geldi ve Sakya kabilesinden olan Buda burada doğduğu için hayranlığını dile getirdi. Bu yüce insanın burada dünyaya gediğini gösteren bir dikili taş yaptırdı. Lumbini halkından vergi almadı ve doğal kaynaklardan alınan payı sekizde bire düşürdü”." (Hindular, “Durga Puja” bayramında özellikle önem verdikleri tanrılarının heykellerini yaparlar. Onların günahlarını aldıklarına inanırlar. Bu heykelleri Ganj Nehri’ne veya bu nehir gibi kutsal sulara atarlar.) Gotama, Sakya kabilesindendir. Bugünkü Nepal sınırı yakınlarında bulunan Kapilavastu şehrinde hüküm süren kral Shuddhodana ve kraliçe Mahamaya’nın oğludur. Askeri ve yönetici sınıf olan Kshatriya (Kast sistemi) ailesine mensuptur. Siddhartha’nın doğumundan önce, annesinin onu rüyasında beyaz bir fil şeklinde gördüğü söylenir. Daha sonra Siddhartha, Lumbini’de dolunaylı bir gecede doğmuştur. Birçok Hindistan ülkesinde Vesak Bayramı kutlanmaktadır. Bu önemli Budist Bayramı’nda Siddhartha’nın yaşamından üç önemli olay anılmaktadır: Siddhartha’nın doğumu, Budizm’e başlaması ve Nirvana’ya ulaşması. Bir kâhin, kral Shuddhodana’ya oğlunun ya çok büyük bir kral ya da çok büyük bir bilge olacağını söyler. Shuddhodana, oğlunu kral olarak yetiştirmek istediği için ona din dersleri verdirtmez. Ancak daha çocukken Siddhartha olağanüstü yetenekli ve çok zeki olduğunu gösterir. 16 yaşındayken Prenses Yasodhara’yla evlenir. Yaşadığı ve ileride başına geçeceği yeri görmeden sarayda yıllarca yaşar. Kapilavastu, Siddhartha Gautama’nın gençlik yıllarını geçirdiği yerdir. Burada Yashodra ile evlenmiş ve oğlu Rahula dünyaya gelmiştir. Bir gün Kapilavastu’yu gezen Siddhartha, daha önce hiç bilmediği bazı kavramlarla karşılaşmıştır: Yaşlılık, hastalık ve ölüm. Daha sonra Kapilavastu’yu Budistler için hac yeri ilan etmiştir. 29 yaşında acılardan kurtulmak ve aydınlığa kavuşmak için buradan ayrılmış ve yollara düşmüştür. Fa-hsien, 5. yüzyılda yaşamış Çinli Budist, keşiş ve gezgindir. Kapilavastu’yu “boşluğun ve yalnızlığın muhteşem bir manzarası” olarak nitelendirmiştir. Burası birkaç keşişin ve en az iki ailenin yaşadığı, aslan, beyaz fil gibi tehlikeli hayvanların olduğu bir yerdir. Fa-hsien, geleceğin Buda'sının keşfedildiği Sakya sarayına, annesinin geleceğin Buda'sını doğurduğu ve banyosunu yaptırdığı Lumbini bahçelerine gidip görmüştür. Buralar az bilinen yerlerdir. Ayrıca tepeler, Stupa’lar (Budistlerin ibadetlerini yaptıkları yer) ve diğer kalıntılar Budizm’in eski zenginliklerinin kanıtlarıdır. Budist kral Ashoka, MÖ 3. yüzyılda Nepal’i ziyaret etmiştir. Orada bir Stupa ve dikili taş yaptırmıştır. Yapılan kazı çalışmalarıyla Stupa’lar, manastır evler ve havuzlar gün yüzüne çıkartılmıştır. Yıldırım düşmesi sonucu ikiye bölünen Ashoka Sütunu 1896 yılında bulunmuştur. Lumbini’ye gidip görülebilir. Son yıllarda Lumbini’nin yakınlarına Tibet ve Theravada manastırları inşa edilmiştir. Bu manastırlar, hac merkezine uzaktır. Ancak dört ana Budist hac sitelerinden bir olan Lumbini, eski önemini yeniden kazanmıştır. (İngiliz arkeologlar, Nepal’de yaptıkları kazı çalışmaları sonucunda Kapilavastu’nun yerini bulduklarını iddia etmektedirler.) Kapilavastu, Hindistan’ın kuzeydoğusunda yer alan Nepal ve Nepal yakınlarındaki Lumbini’de yer almaktadır. Bu tarihi yer, turistlerin akınına uğramaktadır. Bu turist akını, Kapilavastu’daki tarihi sarayın bu dünya ile öteki dünya arasında bir sınır olup olmadığı konusundaki tartışmalara da bir açıklık getirmektedir. Gotama, bu varlığa rağmen yine de memnun değildir. 29 yaşında, oğlu Rahula’nın doğumundan hemen sonra tasasız bir hayat geçirdiği saraydan ayrılır ve gezmeye başlar. Önce hayatın gerçek yüzüyle tanışır. Rivayete göre; sakat, yaşlı bir adamla, hasta biriyle, bir cesetle ve bir dervişle karşılaşmıştır (“Dört Gerçek”). Siddhartha, bu gerçekleri -yaşlılık, hastalık, ölüm ve acıyı- hayatın ayrılmaz parçaları olarak görmüştür. Diğer yandan refahın ve zenginliğin hiçbir faydasının olmadığını anlamış ve gerçeği aramaya karar vermiştir. Her şeyi arkasında bırakmış ve münzevi bir hayat yaşamaya başlamıştır. İki önemli bilge kişi Alara Kalama ve Udaka Ramaputta’nın öğrencisi olmuştur. Onlardan yoga ve meditasyon yapmayı öğrenmiştir. Ganj vadisinde altı yıl geçirmiş; ancak orada ne iç huzuru ne de aradığı cevapları bulabilmiştir. Oruç tutmuş; ama bunun da bir kurtuluş yolu olmadığını fark etmiştir. Bu yüzden geleneksel dinleri ve onların yollarını denemeyi bırakmış ve kendini meditasyon yardımıyla bulmaya çalışmıştır. Siddhartha, dolunaylı bir gecede Hindistan’ın kuzeydoğusunda yer alan Body-Gaya’daki Neranjara Nehri kıyısında Bodi (incir) ağacının altında meditasyon yaparken aydınlığa ulaştı. Böylece nefret, hırs ve cehaletten arındı ve böylelikle Buda “Uyanmış” olur. Siddharta Guatama bu sırada 35 yaşındadır. Ayrıca Bodhi ağacı “bilgelik ağacı” olarak sayılır. Uyandıktan sonra Benares (bugünkü Sarnath) yakınlarında yer alan Isipatana’daki geniş vahşi ormanda beş keşişten oluşan bir gruba ilk öğreti sohbetini yaptı. Bu beş kişi, Budist Keşişler Topluluğu’nun (Sangha) ilk üyeleriydi. Ayrıca bu beş keşişe "Beşli Asket" de denmektedir. Siddhartha, Hindistan’ın kuzeydoğusunda 45 yıl boyunca her gün “orta yol” u öğretmeye çalışmış, her kesim önünde konuşmuştur. Hiçbir şekilde sınıf ayrımı yapmadan kadın erkek tüm halka, krallara ve köylülere, kendilerini dine adayanlara Brahman’lara, dinden uzaklaşanlara, borç verenlere, dilenenlere, azizlere ve hırsızlara bilgi vererek onları aydınlatmak için bütün öğretilerini anlatmıştır.. Kadın-erkek herkes onun öğrettiklerini anlamaya ve onun yolundan gitmeye çok istekliydi. Gotama’nın ölümünden Mahaparinibbana Sutta isimli eski kayıtlarda şu şekilde bahsedilir: Buda, son seyahati için yola koyulduğunda 80 yaşındadır. Öğretilerini dinlemek isteyen müritleri ona eşlik ederler. Bir hikâyede (muhtemelen bir efsanede) ölümünden kısa bir süre önce keşişlerin önünde nilüfer çiçeğinin Buda’nın elinde nasıl açtığı anlatılır. Bu durum karşısında Mahakasyapa’nın dışında diğerleri şaşkındır. O, sadece gülümser. Bu, onun diğerlerinden ne kadar farklı olduğunu gösterir. Bu yüzden Buda, bütün bilgeliğini ve ruhunu Mahakasyapa’ya devrettiğini söyler. Bu hikâye aynı zamanda Zen Budizm’inin efsanevi kuruluş hikâyesidir. Efsaneye göre, Guatama 80 yaşında Kushinagar’da (günümüzdeki Hindistan başkenti Uttar Pradeş) yediği bozuk bir yemekten zehirlenerek dizanteriden ölür. Onun bilgeliği kendi öğrencileri tarafından, sözlü olarak yayılmış ve ölümünden yaklaşık 200-300 yıl sonra da yazıya dökülmüştür. Sidarta Gotama, Kushinagar’da bir kasabada ölür ve Paranirvana’ya ulaşır. Buda’nın son sözleri şöyledir: "„Ey keşişler, size söylüyorum: Her olgu, bir gün yok olmak zorundadır. Bu yüzden yorulmadan savaşın.“" „Olgu“ kavramı diğer çevirilerde „bileşik şeyler“ olarak verilmiştir. Buda, ölümünden kısa bir süre önce kuzeni ve en yakın müridi Ananda’ya şöyle demiştir: "„Sana daha önce de söylemedim mi Ananda? Sevdiğimiz her şeyden bir gün ayrılmamız gerekir. Doğan her şeyin bir gün yok olmaması mümkün müdür? Mümkün değildir, Ananda.“" Sidarta Gotama, Hindistan’daki (günümüzde de hala var olan) kast sistemini, sosyal gruplar arasındaki sınıf ayrımını kabul etmez. Öğrettiği bilgi yolu, onlar anlamaya istekli olduğu sürece bütün kadın ve erkeklere açıktır. Buddhacarita’da Ashvaghosa dönemi (MS 2. yüzyıl) Sanskritçe ele alınmıştır. Ashvaghosa, önemli bir Hint şairdir. Bu eserde Buda’nın hayatı, doğumundan Paranirvana’ya ulaşmasına kadar, manzum türünde yazılmıştır. Buda’nın hayatı, tüm süsleme araçlarının (skr. Alamkara) kullanılması yoluyla doğumundan parinirvana’ya kadar Hint edebiyatında betimlenmektedir. Buda’nın onu baştan çıkarmaya çalışan Mara’yla olan mücadelesi yine edebi bir biçimde aktarılmıştır. Hindistan’ın en önemli destanı Ramayana ile Buddhacarita nazım şeklinde yazılmış manzum eserlerdir. Bu eserin Sanskritçedeki orijinal hali kısmen korunmuştur. Çince ve Tibetçe dillerine çevrilen eserin içeriği bu çevirilerde tamamen verilmiştir. Lalitavistara, Buda’nın hayatını anlatır. MS 3. yüzyıl Mahayana Budistleri tarafından oluşturulmuştur. Lalitavistara, tek bir yazar tarafından ele alınmış bir eser değildir. Buda’nın yaşadığı dönemlere kadar uzanan eski ile yeni bölümler yan yana durur bu eserde. Pali-Kanon’da „Jataka“ başlığıyla yer almaktadır. Buda’nın önceki hayatını anlatan 547 hikâyeden oluşmuştur. „Jati“ Sanskritçe „doğuş“ anlamına gelir. Jatakalar da yeniden doğuş hikâyeleri demektir. Jataka hikâyeleri, beş farklı bölümden oluşmaktadır: Jataka hikâyelerinin öğretici amacı vardır. Buda’nın önceki hayatında yer alan altı paramitayı (sadaka verme, ahlak, sabır, şevk ya da enerji, tefekkür ve hikmet) öğütler. Çinli Hint gezgini Yi Jing’in de andığı Jataka öykülerinin popülaritesi, sadece yazılı olarak belgelenmiş olmalarında değil, aynı zamanda röliyef şeklinde Hindistan’ın ve Güneydoğu Asya’nın Stupa’larında da tasvir edilmelerinden rahatlıkla görülebilir. Jataka kitabının giriş bölümünde Nidanakatha ele alınmıştır. Nidanakatha, Pali dilinde yazılmış en eski, kapsamlı ve tutarlı Shakyamuni biyografisidir. Bu zamana kadar Theravada okulunun geleneksel önemli Buda kaynağı olarak kalmıştır. Jataka, Buda’nın hayatını anlatan ahlaki ve öğretici hikâyelerdir. Aslında bu kavramın tarihi Buda Siddharta Gautama’nın hayatını anlatan olayları kapsamaktadır. Ancak daha sonra bunlara daha fazla ahlaki değerler içeren, önceki varoluş ve varoluş biçimleri ile ilgisi olan öğretiler eklenmiştir. Bugün, hikâye türündeki bazı öğretilerin diğer dinlerden “ödünç alındığı” Jataka’ların bütün diğer hikâyelerin içinde bulunduğundan bahsedilmektedir. 547 adet hikâyeden oluşan Jataka’lar, Sutta Pitaka’da Theravada Budizm’inin Pali-Kanon bölümü olarak (Khuddaka Nikaya Külliyatı) geçmektedir. Bundan başka Budizm’in Sanskritçe, Tibetçe ve diğer dillere yapılmış çevirileri vardır. Özellikle erkek oyuncuların hayvan figürleriyle ortaya çıktıkları Jatakalar, genellikle fablları (hayvan masalları) anımsatmaktadır. Burada, Budizm anlayışına göre hayvan figürlerinin insanlara uyarlanmasından ve onların sadece olayların farklı aşamalarında ortaya çıkmasından kısaca bahsedilmektedir. Mantık çerçevesinde en uygun olan, hayvanların insan vasıflarıyla donatılmasıdır. Bazı araştırmacıların görüşlerine göre, Budist Jataka’lar, Pancetantra (Tarih Deryası) ve ayrıca dolaylı olarak benzer türdeki Avrupa hikâyeleri için örnek teşkil etmektedir. En azından Pancetantra ile Jataka’nın karşılıklı etkileşim halinde oldukları kesinlik kazanmıştır. Asya sanatındaki tarihi motifler oldukça yaygındır. Tayland’ın “Phradhatu Wat Sri Chom Tong Voravihara” adlı şehrinde bulunan bir kemik parçasının, Buda Siddharta Gautama’nın kafatasına ait olduğuna inanan Budistler, bunu kutsal bir emanet olarak görürler. Siddharta Gautama ölüm döşeğindeyken keşişlerine, cesedini defnetmeleri için Upasakalara(Budizmde kendini ibadete veren; fakat hiçbir manastıra bağlı olmayan kişi demektir.) emanet ettiğini söylemiştir. Ve böylece keşişler, Siddharta Gautama’nın ölümünden sonra tamamen dağılmışlardır. Ancak öncesinde bir sorun yaşanmış, cesedin yakılması için yeterince odun bulunmuş; fakat çevreden çok az kişi bir araya gelmiştir. Bundan kısa bir süre sonra da Sidarta Gotama’nın ölüm haberini duyan diğer kişiler gelmiş ve daha sonra küllerin ve kemiklerin hak sahipliği konuşunda anlaşmazlık yaşanmıştır. Sonuçta, küllerin ve kemiklerin paylaştırılmasıyla taraflar uzlaşmış ve efsaneye göre küller sonunda sekiz farklı tepenin altına gömülmüştür. MÖ 232 ve 268 yılları arasında hükümdar olan Mauryan Kralı Ashoka başkanlığında, bu tepeciklerin yedi tanesi tekrar açılmış ve bu kutsal emanetler, kil toprak ya da taşla, tepecik şeklinde inşa edilen, 84.000 kubbeli “Stupa” (Budist rahiplerin eşyalarının saklandığı ve üzerinde şemsiye şeklinde, bazen dairesel bazen de köşeli kubbesi olan tapınak.) tüm Ashoka İmparatorluğu içinde dağıtılmıştır. Bunu başarabilmek için Ashoka’lar muhtemelen bazı eklentileri yapmışlardır. Ayrıca Budizm'de sembolik anlamı olan 8 ve 84.000 sayılarının kullanılmış olması da, bu ifşaatların bire bir şeklinde anlaşılmaması gerektiğini ortaya koymaktadır. O zamanlarda yapılan bu kubbelerden (Stupa’lardan) günümüzde yalnızca birkaç tane kalmıştır. Bunlardan biri Gautama’nın doğduğu yere yakın olan Lumbini şehri civarındaki “Piprawah”, diğeri ise, ikinci Budist Konseyinin toplandığı “Vaishali’dir. Kutsal emanetlerin bulunduğu her iki yerin içi, uzun zaman öncesinden yağmalanmış halde bulunmuştur. Ashokas kralı zamanından kalan, en çok bilinen ve en önemli Stupa, Sanchi tepesindeki ‘Büyük Stupa’dır. Günümüzde Güney, Doğu ve Güneydoğu Asya’da Buddha Shakyamuni’ye ait diş ya da kemik gibi kalıntıların bulunduğu (-Budistlerin kendilerine mal ettikleri-) çok sayıda Budist tapınağı vardır. Myanmar’daki “Altın Kaya” (Goldener Fels) ve “Shwedagon” Tapınakları veya Sri Lanka’daki “Diş Tapınağı”(Zahntempel) ve “Kandy” Tapınakları bunlara örnektir. Gotama’nın hayatı hakkında bilgilere destanlardan ulaşılır. Yazarlar, Sidarta Gotama’nın hayatı hakkındaki tarihi gerçeklerle ilgilenmiyorlardı. Aksine burada dini üstünlük oluşturma söz konusuydu. Bu nedenle Buda’nın hayat hikâyesinden çok Buda’nın üzerine yazılan destanlardan bahsedilir. Mahavastu da bunlardan biridir: Mahavastu ya da Mahavastu-Avadana (Büyük Olay), Hinayana geleneğine göre Mahasanghika okulunda yazılmış hikâyelerdir. Bu hikâyelerde Siddhartha Gautama’nın Buda olabilmek için yaptığı özveriler anlatılmaktadır. Siddhartha’nın öğretme konusundaki yetenekleri burada belirtilmemiştir; çünkü bu konuda Sutra’lardan faydalanılabilir. Hikâye, Buda Dipankara ile başlar, Siddhartha’nın Dipankara’yı nasıl övdüğünü anlatır ve daha sonra Buda Birliği’nin oluşumundan bahseder. Pali Kanonu ya da Pali Derlemesi, Pali dilinde yazılmış, Buda Siddharta Gautama’nın en eski, tutarlı ve geleneksel öğretilerinin toplamıdır. Bu tanım, “Sanskritçe-Kanonu” ya da “Çin Kanonu” gibi diğer Kanon yazı koleksiyonları Budizm’de farklı kullanılmaktadır. Diğer bir alışılagelmiş tanım olan ‘Üç Sepet’ tanımı Tipitaka metinlerinden (Pali), Tripitaka (Sanskritçe) yapılan bir sözcük çevirisidir. Bu derleme (sepet) diye adlandırılan 3 gruba ayrılmıştır. Bütün Hint dilleri içindeki en iyi ve tek Budist Kanon, Theravada Budizm’inde geçen Pali derlemeleridir. Pali geleneği, Budizm’in en eski yazı türüdür. Kanon, Metal’de ve Sri Lanka’da Kral Vattagamani Abhaya (89-77 arasında hükümdarlık yapan) zamanında yazıya geçirilmiştir. Bu derleme, Theravada Budizm’inin temelini oluşturmaktadır. 5. ve 6. yüzyılda fazlaca yapılan yorumlardan bu yana, metnin, Seylan Adası’nda korunduğu söz konusudur. Bugünkü Theravada geleneğinde hem Orta-Hint Pali dili kullanılmakta hem de yerel yazılar yazılmaktadır. 6. Budizm Konseyi’ne kadar (1954-56 Rangun) Kanon, Seylan Adası, Burma, Tayland, Kamboçya ve Laos’ta sadece elle yazılarak yayılıyordu. Kanonların, bugüne kadar alışılageldiği üzere, palmiye yapraklarının (bazen odunun) üzerine yazılmasında ısrar edilmiştir. Bazı Birmanya Kralları tarafından teşvik edilen ve yenilenen yazıların kopyalanması alışılmış bir durumdu. 6. ve 7. yüzyılda olduğu gibi diğer materyallerin altın yapraklar üzerine basılması çok sık rastlanan bir durum değildir. Avrupalı araştırmacıların ilgisi sayesinde desteklenen bu Kanonlar ilk önce 19. yüzyılda basılmıştır. Bu Pali Kanonlarının hala yanlışlıkla asıl olduğunun vurgulanması, o zamanlar Hint dil ve kültürünü inceleyenlerin hatasından kaynaklanmaktadır. Pali Text Society’nin basılması ve Anton Gueth, Karl Eugen Neumann tarafından yapılan çekişmeli ve hatta şairane Almanca çeviriler, bugün onu filolojik anlamda Batı dilleri içerisinde faydalanılabilir duruma getirmiştir. Çin Mahayana’sındaki Agama Sutralar Batı dillerindeki Pali Kanonlarla içerik yönünden bağdaşmaktadır. Koleksiyonlardan (nikaya), bölmelerden (vagga) ve bölümlerden oluşan Pali denemeleri, 3 gruba ayrılmıştır. Metinde geçen bilgiler için yapılan kısaltmalar parantez içinde verilmiştir. 1. (Vin) Vinayapitaka − Bir tarikat mensubunun uyması gereken kurallar 2. Suttapitaka − Buda öğretileri 3. (Abh) Abhidhammapitaka − Bilimsel yazılar, zirvedeki öğretiler Pali yazılarının kaleme alınmasından sonra Pali yazınında önemli olan ve genelde alıntı yapılan eserler oluşturulmuştur. Örneğin; (Vis) Visuddhimagga- Buddhanghasa’nın YorumlarıDiğer önemli yorumlar ise Buddhadatta ve Dhammapala tarafından kaleme alınmıştır. Bazı kitaplarda Kanon derlemelerine yapılan eklemeler tartışma yaratmıştır. Pali Kanonları’nın Tayland versiyonunda, üç bölüm halinde olan Nettipakarana, Petakopedesa, Milindapanha yer almamaktadır. Tathagata, gerçek yolunda aydınlanmış ve kusursuz bilgeliğe erişmiş demektir. Buda’nın on isminden biridir. Tathagata, Mahayana Budizm’inde yer alan Buda’nın üç bedeni diye bilinen Trikaya öğretisinde anlatılmaktadır. Buda Dashabala’nın on gücüyle donatılmış kusursuz bir insandır. İki dünya arasında aracılık yapar. Prajna (en yüksek bilgelik) ve Shunyata (boşluk) ile eşit sayılmaktadır. Bu terim, aynı zamanda Buda ailesinin (Buddhakula) yüce olan beş Buda’sını (Adibuddhas) ifade etmek için kullanılmaktadır. Vajrayana’da Tathagata, ikonografi ve sembolizm (Trikaya) için çok yönlü bir düzenleme ilkesidir. Tathagata, Elmas Sutra’da hem doğal göze hem de ilahi, bilgelik, yani Dharma ve Buda gözüne sahiptir. Bensheim Bensheim - Almanya'nın Hessen eyâletinde bir beldedir. G3 Live: Rockin' in the Free World G3 Live: Rockin' in the Free World, Amerikalı gitar ustası ve besteci Joe Satriani önderliğindeki bir canlı konser projesi olan G3'ün "G3 Turnesi: 2003" ("G3 Tour: 1996"; kısaca "G3 2003" ya da "G3'03") olarak anılan turnesine ait bir konser kaydıdır ve 2004'te yayınlanmıştır. Bu turnede Joe Satriani'ye eşlik eden diğer gitar ustaları, Steve Vai ve Yngwie Malmsteen olmuştur. Bilbo Baggins Bilbo Baggins, J. R. R. Tolkien'in kurgusal Orta Dünya evreninde bir karakter. Bilbo Baggins, bir hobbittir. Üçüncü Çağ`ın 2890. yılının 22 Eylül`ünde Çıkın Çıkmazı'nda doğdu. Tüm Shire'ın en konforlu yeri olan Çıkın Çıkmazı'nı inşa eden ve soylu biri olan Bungo Baggins'in oğludur. Bungo Baggins, Yaşlı Took diye de anılan Gerontius Took'un kızı Güzeller Güzeli Took ile evlenmişti. Gerontius Took, o zamanlar bütün Shire'ın en tanınan hobbiti ve en maceracı kişisiydi. Gandalf adlı bir büyücü ile sürekli maceralara atılıyordu. Yaşlı Took; hobbitlere ilk maceracılığı getiren kişi olan ve Shire'ı ünlü Goblin lideri Golfimbul istila ettiğinde, Golfimbul`un kafasını tahta bir sopayla uçuran Bandobras Took'un soyundan gelmektedir. Bandobras Took tek başına -silahsız olarak- bir boğayı bile yenebildiği için, ona "boğa kükreten" lakabı takılmıştır. Bilbo Baggins elli yaşına kadar hiç macera yaşamamıştır ve çok sakin bir hayat geçirmiştir. Babasının yaptırdığı Çıkın Çıkmazı'ndaki evinde huzurlu ve zengin bir şekilde yaşamıştır. Bilbo güneşli ve güzel bir günde piposunu tüttürürken bir büyücü (Gandalf) gelerek onu Yaşlı Took'un torunu diye cücelerle birlikte bir maceraya sürüklemiştir. Bu maceraya atılırken anne tarafından gelen maceracı ruhu tutmuş ama daha sonra çoğu kez pişman olmuş ve genelde baba tarafından gelen rahatcılık tarafı tutmuştur. Maceranın amacı; cüce kralı Thorin'in yıllar önce çalınmış olan hazinesini Ejderha Smaug'tan geri almaktır. Bu kafilede tüm cücelerin en soyluları ve en önemlileri vardır. Kafilede Kral soyundan olan; Thorin'in yeğenleri ve tahtın vârisleri genç Fili ve Kili, Thorin'in kuzenleri Balin, Dwalin, Glóin ve Óin, ayrıca seçilmiş ama soylu olmayan Ori, Dori, Nori adlı üç Erebor cücesi ve Bifur, Bofur, Bombur adlı üç Moria cücesi vardı. Kafile ilk olarak Trollbükü'nde üç troll ile karşılaştılar. Tom, Bert ve William adlı bu üç tane troll, çok obur oldukları ve bu yüzden bir türlü yemek yiyerek doymadıkları için dağdan inmişler ve halklarının arasından ayrılarak yeni avlar peşine düşmüşlerdir. Ve kafileyle karşı karşıya gelen bu troller sırayla Tüm kafileyi yakalarlar. Kafile savaşamaz çünkü silahları yoktur. Bu troller çok ünlü ve çoğu kişiyi öldüren aranan trollerdir. Buradan geçen herkese pusu kurmaktadırlar. Tüm kafile tam pişirilip yenecekken Gandalf tarafından troll'ler taşa dönüştürülmüştür. Kafile burada troll hazinesine konmuş ve herkes bir silah edinmiştir. Bilbo, bir elf bıçağı olan sting'i almıştır. Gandalf ve Thorin ise çok ünlü elf kılıçları olan Glamdring ve Orcrist'i almıştır. Bu kılıçlar orklar yaklaştığında mavi-mavi parlamaktadır. Kafile, Ayrıkvadi'ye gelmiş ve Elrond'a konuk olmuşlardır. Burada iyice dinlendikten sonra ve erzaklarını aldıktan sonra Puslu Dağlar'a giderler. Puslu Dağlar'ın kralı Ulu Goblin'e uykularında esir düşerler. Ulu Goblin onları öldürecekken, Gandalf yine yardıma gelir ve bir büyü patlaması ile etrafı karıştırır. Ulu Goblin'le kısa bir süre savaşırlar ve kısa süre sonra Ulu Goblin'in karnını Galamdring keser ve kalbini çıkarır. Bilbo ve cüceler de kılıçlarını alır ve cesurca savaşırlar. Ama bir orduyla savaşamayacakları için kaçmak zorunda kalırlar. Herkes kaçar ama Bilbo aşağı yuvarlanır ve bayılır. Kendine geldiğinde çıkış yolunu bilmediği için ve her yer karanlık olduğundan kör kör ilerler ve yeraltında bir göle gelir. Burada Gollum adındaki yaratık yaşamaktadır, bu tehlikeli yaratıkla bir anlaşma yapar. Bilmece yarışması yaparlar. Eğer Gollum kazanırsa Bilbo'yu yiyecektir. Ama Bilbo kazanırsa çıkış yoluna gidecektir. Bu canavar eski bir hobbittir. Ama sihirli ve görünmez yapan bir yüzükle ölümsüz hale gelmiş ve çirkinleşip yaratıklaşmıştır. Yarışmayı Bilbo kazanır. Gollum şartlara uymak istemez ve yüzüğünü takarak görünmez olup onu yemek ister ama yüzüğünü bulamaz. Çünkü Bilbo Gollum'un yüzüğünü önceden karanlıkta bulmuştur... Gollum bunu anlayınca Bilbo'ya saldırır. Yüzüğü takar ve gözden kaybolur. Gollum da Bilbo'nun çıkışa gittiğini düşünür ve çıkışa doğru ilerler. Bilbo da onun gitiği yere gider. Çıkışa geldiğinde onu öldürmesi gerektiğini düşünür ama bu adil bir savaş olmadığı için öldüremez. Merhameti ağır basmıştır. Burdan kaçarak cücelerle buluşur. Ama orklar vahşi kurtlara cüceleri haber vermişlerdir bile. Bu yüzden dışarıda kurtların saldırısına uğrarlar. Ağaçlara tırmanırlar ve kurtarılmayı beklerler. Kurtlar birleşip ağaçlara saldırırlar. Bu sırada Warglar Gandalf tarafından öldürülmekte ve bu yüzden giderek yılmaktadırlar ama yine de cüceleri karantinada bırakmaya devam ederler. En sonunda Kartalların Efendisi Gwahir, olanları görür ve kartallarıyla gelerek onları son anda kurtarır. Cüceler, Dumanlı Dağlar'ı aşmayı başarmıştır. Önce Kocaoğlan adlı bir deri değiştiricinin yani aynı zamanda kuyutorman oduncuların efendisinin evine konuk olurlar. Gandalf burada onlardan ayrılır ve kafileyi yalnız bırakır. Buradan, Elf yurdu olan Kuyutorman'a giderler. Kuyutormanın içinden geçen yol karanlık ve tehlikelidir . Bu yüzden burada sefil duruma düşerler ve Burada Thorin'i kaybederler ve dev örümceklerin saldırısına uğrarlar. Cüceler bir bir yakalanır ve örümceklerin akşam yemeği olarak beklemeye koyulurlar. Ama Bilbo yüzüğü takıp yok olur ve sesler çıkararak örümcekleri kendine çeker. O sırada cüceler de grubun en yaşlı ve sözü geçen üyesi Balin'in önderliğinde örümceklerin saflarını delip geçerler ve kurtulurlar. Ama Thorin'in olmadığını fark edip onu aramaya koyulurlar. Onu elfler yakalamış ve tutsak etmiştir. Elfler, normalde çok iyi yüreklidir. Ama cücelerle bir anlaşmazlıkları vardır. Onun için Thorin'i esir almışlardır. Bu anlaşmazlık çok eskilere dayanır. Thorin'i elflerden kurtarmak için oraya giderler ama herkes yine bir bir yakalanır. Bilbo dışında... Bilbo yüzüğü takıp kurtulmuştur, Elf kralı Thranduil'in en iyi ve en güvenilir adamı olan kilercibaşı Galion'u kandırır ve cüceleri fıçılara koyarak nehir yoluyla kaçırır. Kafile, nehir yoluyla Ejderha Smaug'un hapsettiği dağ şehrine gelirler. Burada eskiden beri yaşayan insanlara sığınırlar. Oranın Efendisi bir düzenbazdır ve tek önem verdiği ticarettir ama yine de cüceleri ağırlarlar ve barındırırlar. Sonra Thorin Meşekalkan bir konuşma yapar ve kralı ikna eder. Sonra göl halkının (bard hariç) onayını alır ve yalnız dağa doğru yola çıkarlar ama dağa gizli girmeleri için tek şansları olan kapıyı bulmaları için acele etmeleri gerekti.Bu yüzden Durin gününün ilk ışıklarında yola çıktılar.Ama Bofur uyanamamış Kili ağır yaralanmıştı. Thorin Meşekalkan Kili'yi götürmek istemez ama kardeşi Fili buna karşı çıkar bu yüzden Fili Kili ve Bofur'dan yoksun Yalnız Dağ (Erebor)`a doğru yola devam ederler ve kapıdan içeri sızarlar sonra Bilbo'yu içeri gönderirler. Bilbo ejderle konuşur ve onu kızdırır. Ejder bütün insan şehrini yıkar ama oranın kahramanı ve dağı smaug almadan önceki eski yurtları olan dağın dibindeki şehrin kralı olan Girion'un soyundan gelen Ozan (Bard)`ın attığı ok ile öldürülür. Cüceler buradaki dağın soyluları olurlar ve dağı yeniden inşa ederler. Buranın kralı Thorin, İnsanların kralı ise Ozan olur. Kuyutorman'daki elflerin kralı Thranduil, Ozan ve Thorin bu dağdaki altınlar üzerinde hak iddia ederler. Demir Tepeler'deki cücelerin kralı Dain ise Thorin'e yardıma gelir. Herkes birbirine girer ama o sırada Gandalf gelir ve Azog'un oğlu Bolg'un bir orduyla intikam için buraya geldiği haberini getirir. Çünkü Bolg hazineyi istiyordur ve babasını Dain öldürmüştür. Ayrıca Ulu Goblin ve nice orkla vahşi kurtun ölümünün ardından iyice öfkelenmiştir. Bu yüzden warglar olan vahşi kurtları da yardıma getirmiştir. İnsanlar, cüceler ve elfler birlik olurlar. Bilbo, elflerin yanında savaşır ve Kocaoğlanın yardımını ister. Kocaoğlan, deri değiştirici olduğu için ayıya dönüşebiliyordu. İlk olarak Kartallar yardıma gelir ve Kocaoğlan ayıya dönüşür ve Bolg'u öldürür. Savaş bu sayede kazanılır. Ama Thorin, Fili, Kili öldürülmüştür. Kral Dain tüm cücelerin ortak kralı olur. Bilbo evine döner ve macerada kazandığı cüce zırhı, kılıcı sting ve yüzüğü altmış yıl boyunca Shire'da saklar. Akrabası olan Frodo Baggins'i evlatlık edinir. 111. yaş gününde Gandalf Bilbo'yu ziyarete gelir. Bilbo'ya yüzüğünün tek yüzük olduğunu söyler. Bilbo yüzüğü ve tüm her şeyini Frodo'ya bırakır. Kendisi ise Ayrıkvadi'ye gider ve orada kendi hayatını anlatan kitabını tamamlar ve yüzük savaşı sonunda denizin ötesine açılır. Bilbo denizin ötesine açıldığında tam 131 yaşındaydı ve denize açılmadan önce yazdığı kitapları'nı yani; "Elfçe'den Çeviriler" ve "Oradaydık ve Şimdi Buradayız" adlı kitaplarını evlatlığı Frodo'ya bırakır oradan da Frodo'nun yüzük serüveninde yanından hiç ayrılmayan Samwise Gamgee'ye bırakmıştır. Mehmet Scholl Mehmet Scholl (16 Ekim 1970, doğum adı Mehmet Yüksel), annesi Alman, babası Türk futbolcudur. Profesyonel futbol yaşantısına 1989 yılında Karlsruher SC ile başladı. 1992'den sonra aralıksız Bayern Münih forması giymiştir. 1995-2002 yılları arasında Almanya millî futbol takımı ile 36 maça çıktı ve sekiz gol attı. Millî takım ile 1996'da Avrupa Futbol Şampiyonası şampiyonluğu kazandı. Geçirdiği sakatlıklar yüzünden 1998 ve 2002 Dünya Kupası finallerine katılamamıştır. 2005-06 sezonunda Almanya'da 8. şampiyonluğunu yaşayarak Almanya'da en çok şampiyonluk gören futbolcu rekorunu kırdı. 2006-07 sezonunda Bayern Münih takımının formasını giymiş, sezon sonunda da futbolu bırakmıştır. Beş defa da Almanya Kupası şampiyonluğu yaşadı. Mehmet Scholl’un gerçek soyadı babası Ergin Yüksel'in soyadıdır. Fakat ebeveyni boşanınca annesi bir Almanla evlendi ve Mehmet’e de Scholl soyadı verildi. Mehmet Yüksel (siyasetçi) Mehmet Yüksel (d. 25 Ocak 1955; Babadağ, Denizli, Türkiye), Türk siyasetçi. Gazi Üniversitesi İktisadi ve İdari Bilimler Fakültesi Bankacılık ve Sigortacılık Yüksek Okulu'nu bitirdi. Ticaretle uğraştı. İmar ve İskân Bakanlığı İzmir İl İmar Müdürlüğü'nde bir süre kamu personeli olarak görev yaptı. Devlet memurluğundan ayrılarak ticari hayata geri döndü. Denizli Belediye Meclis Üyeliği ve Başkan Danışmanlığı görevlerinde bulundu. TOBB Genel Kurul Delegeliği, Ticaret Odaları Konsey Üyeliği, TOBB temsilcisi olarak TSE Teknik Kurul Üyeliğinde ve KOBİ Teknik Komitesi'nde görev aldı. Denizli Ticaret Odası Meclis Üyeliği, Oda Yönetim Kurulu Başkanvekilliği, Denizli Ticaret Odası Yönetim
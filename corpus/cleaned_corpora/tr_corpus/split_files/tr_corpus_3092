dünyanın en mutlu insanıdır. Çelebi 2 Onun masumiyeti ve temizliği dünyanın hiçbir insanında yoktur. Blake’in de çoğu şiirinde gönderme yaptığı üzere hepimiz çıplak doğarız. Tertemiz ve doğal. Zamanla tecrübe kazandıkça, dünyayı tanıdıkça ve doğallığımızı kaybedip diğer insanlara benzemeye başlayınca doğumumuzda açtığımız tertemiz sayfa deneyimlerimizle kirlenir ve bu sırada Tecrübe Şarkıları devreye girer. Suçsuzluk, masumiyet, çıplaklık, dürüstlük zamanla yerini yalan, günah ve kirliliğe bırakır, çünkü insanoğlu hayatın kötü tarafını keşfettikçe kendi içindeki kötü tarafı da keşfeder ve hayat konusunda tecrübelenir. Peki, William Blake şiirlerinde kendine has ne tür teknikler kullanıyor ve bu teknikler iletiye nasıl katkıda bulunuyor? En çok dikkat çeken özelliği vurgulamak istediği kelimelerin ilk harflerini büyük harfle yazmak. Örneğin insanoğlunu özelliklerini sıraladığı şiirinde “şefkat”, “vahşet”, “gizem” gibi kelimeler büyük harfle yazılmış. Şair böylece okurun dikkatini asıl vermek istediği ileti olan insanoğlunun doğasına çekiyor. Ayrıca şiirlerin birçok kısmında İncil’e göndermeler, elma ve ağaç figürü dikkat çekiyor. Aslında elma, ağaç ve İncil akıllara tek bir hikâye getiriyor. O da Adem ile Havva’nın yasaklı elmayı yemesi. Bu hikâye aslında bu şiir kitabında gizli olan düşünceyi ve iletiyi aynen yansıtıyor. Yaratılır yaratılmaz cennete konan Adem ile Havva hayatı keşfettikçe tecrübe kazandılar ve masumiyetlerini yitirdiler. Onlarda oluşan merak ve açgözlülük gibi duygular yasaklı elmayı yemelerine ve cezalandırılmalarına sebep oldu. Blake in de eser boyunca vermek istediği ileti bu: büyüdükçe, tecrübe kazandıkça masumiyetini yitirirsin ve çocukların cennetinden yetişkinlerin cehennemine doğru yola çıkarsın. Kaynakça Blake, W. (2008). Masumiyet ve Tecrübe Şarkıları. İstanbul: Türkiye İş Bankası Kültür Yayınları. BÜTÜNÜNÜ GÖZE ALMAK Mutlu olmak kavramına o kadar yabancılaştık ki ateş ile barut nasıl yan yana duramıyor ise mutluluk ve insan birlikte düşünülemez hale geldi günümüzde. Mutsuzluk fıtratımızda varmışçasına kanıksadık artık bu rahatsız edici duyguyu, mutlu olmaktan korkar hale getirildik. “Hatta eninde sonunda kaçınılmaz ayrılması”* dizesinde bile açıkça görebiliyorum ki şairlerimiz bile sonunu düşünmeden adım atamıyor, kötü son korkusu hepimizin cesaretini kırıyor. Sonu kötü biten anılarımızın geleceğimizi gölgelememesi adına mutluluğu bile göze alamıyoruz çünkü kimse daha tam olarak farkında değil, mazide yara almazsak geleceğimizi asla sağlam inşa edemeyeceğiz. Çünkü bugüne kadar tüm cesaretimle attığım adımların sonucunda mutsuz bile olduysam bu benim için ileriye daha sağlam adım atmamı sağlayan bir deneyim oldu. Çevremdeki kişilerin asık suratlarına, depresif ruh hallerine o kadar alıştım ki onların mutluluklarının altında daha çok neden arar oldum. Ancak neden bir nedeni olmak zorundaki her zaman? Mutluyum çünkü nefes alıyorum; mutluyum çünkü herkesi mutlu edebilecek şeylerden değil, yüzümde tebessüm oluşturan en basit şeyden mutlu olabiliyorum. Dosta, tebessüme, sarılmaya, beş dakikalık muhabbete -zorunda hissetmeden yapılan- hasret kaldığımız şu dünyada; sevgiden yoksun, eksiklerle dolu şu dünyada birde birbirimizi kırıyor, insanları ötekileştiriyor, sevgiyi tüketiyor ve mutluluğu yok ediyoruz. Kendi mutluluğumuza o kadar düşman olmuşuz ki, duvarlarımızı yıkmadan mutluluğun peşinden koşmamızın ne kadar anlamsız olduğunu anlayamıyoruz. Herkes mutluluğun peşinden koşuyor ama aslında mutluluk içimizde sabit duruyor. Olay onu yakalamakta değil, sadece ortaya çıkarmakta ancak kimsenin vakti yok durup bunu düşünmeye. Hayatın keşmekeşine ayak uydurmak, akışını yakalamak için o kadar çok koşmuş ki bazılarımız, mutlulukla araları ne kadar açılmış farkında bile değiller. İnsanlar çok farklı şeylerden mutlu olabilirler, resim çizmekten ya da arkadaşlarıyla olmaktan… Mesela ben ara sıra yalnız iken daha bile çok mutlu olanlardanım çünkü insan insana her zaman iyi gelmez. Bazen şiirler, bazen şarkılar iyi gelir. Kendimize zaman vermeliyiz, bize iyi gelen o şeyi kendi kendimize keşfetmeliyiz çünkü birisi bunu bizim için yapamaz... “Bunu keşfetmek neden bu kadar önemli?” diye bazen soruyorum kendime. Mutsuzluğu kanıksamıştık, neden kaçıyoruz ki? Tam olarak bu alışkanlıktan, yani mutsuzluğa alıştığımız bu halimizden kopabilmek bu bağışıklığı kırabilmek için. Herkesi mutlu edecek en az bir şeyin olduğunu tüm insanlığa kanıtlayabilmek için. Mutlu olmanın bu kadar zor olmadığını, eskide kalmadığını gösterebilmek için ve tabi ki mutluluğu kaldırdığımız o tozlu raftan geri alabilmek için. Mutluluğun tozlu raflara kaldırılmış olduğu gerçeği bile benim için iç sızlatıcı. En kolay yakalanabilecek duygu olan mutluluk, artık bizim ulaşmamız için çok çaba sarf etmemiz gereken bir şey haline geldi malesef. Buna rağmen kimse kendini mutlu etmek için hiçbir şey yapmıyor çünkü “ya mutsuz olursak?” korkusuyla günden güne cesaretimiz kırıldı. “Her güzel şeyin bir sonu vardır” ya hani, sonunda mutsuz olacağım diye mutlu olmaya korkan insanlar tanıdım ben ve böyle insanlardan hep korktum. Mutluluğun bütünü göze alınmalı. Hatta acı tarafları bile. Zaten mutlulukta acı olmasaydı nasıl bilebilirdik ki değerini? Göze aldığımız, sımsıkı sarıldığımız o mutluluğun acı taraflarını dahi sonuna kadar yaşamalıyız, belki de en dibe vurmalıyız daha kötüsü olamaz derken ama hep bilmeliyiz mutlu olmayı, mutlu etmeyi insanlığı ve kendimizi. İşte o dibe vuran insan bilir mutluluğun kıymetini, eşsizliğini çünkü ona umut olan elinden tutan en değersiz şey bile onun en büyük kahramanıdır, mutluluğudur. Mutluluğa tutunup daha güçlü ayağa kalkmakta olay zaten, kalkabilmekte. Bunun nedeni de her toplumun algısına yerleşmiş olan kötüsünü görmeden iyisine bir türlü sahip çıkamama problemi. Şu hayattaki en büyük mutsuzluğun birisini sevip de o kişi tarafından sevilmemek olduğunu düşünürdüm bundan dört yıl önce. Çok sevdiğim bir insanın ölümüyle mutsuzluk kavramım bütünüyle değişti. Artık hep şunu söylerim “bir şeyin beni gerçekten mutsuz etmesi için tam olarak o gün hissettiğim gibi hissetmem gerekir.” Çünkü tarifi yok, tesellisi yok, sonu hiç yok. İşte “mutluyum” diyebilmek tam olarak bu yüzden bu kadar kolay. En basitinden sırtınızı yasladığınız bir insanın yokluğuyla sınanmıyorsanız gönül rahatlığıyla “mutluyum” diyebilirsiniz. Mutsuzluk için bahaneler üretmek yerine mutluluk için üretelim. Eminim böylesi daha kolay olur çünkü dediğim gibi en basit şeyden bile mutlu olabilecekken, hayatımızda can sıkacak o ufacık şeyi çekip kocaman bir mutsuzluk haline getiriyoruz. Eğer canın yanarken omzunda ağlayabileceğin bir kişi varsa mutlu olmalısın demektir, aynalara karşı ağlamaktır en büyük mutsuzluk. İyi kitaplar okuyun, güzel insanlar alın hayatınıza ömrünüzü uzatmak ve kötü yaşamamak için. *LİDAR, A. (2016). Alengirli Şiirler. İstanbul: İthaki. EKİNSU BUYURGAN İsim:Berkay Can Baydar No:21302217 Ders:Tur101-53 SİSTEM YANILGISI İnsanoğlu yaratılışından yani doğasından ötürü kötüdür ve bencildir. Bütün insanlar birbiriyle bencillik konusunda yarışabilir. Hepsi kendi iyilikleri ve refahları için diğerlerini çok kolay bir biçimde oyun dışı bırakabilir. Bütün bunlara rağmen hepimizin bir tarafı ki maalesef çok küçük bir tarafı iyilik yapma eğilimindedir ve diğer insanları düşünür. Her insanın sürekli içinde bulunduğu veya bulunmak zorunda olduğu bu çelişki aslında günümüze kadar gelen bütün yaşayış biçimlerinin veya daha bilinen adıyla siyasi akımların çıkış noktasını oluşturmaktadır. Biz, bu koca egolu varlıklar gerçekten her şeyimizi herkesle paylaşabilir miyiz ya da herkesle eşit mevkiye, eşit maaşa ve eşit haklara sahip olmayı kabullenebilir miyiz? Daha net bir şekilde söylemek gerekirse komünal yaşam tarzı bizim için uygulanabilir midir? Kuşkusuz ki bütün insanlar hayatlarının bir döneminde herkesle eşit ve herkesin herkesi koşulsuz sevdiği bir dünyada yaşayabilmeyi hayal etmiştir. Aslında daha hayatın gerçeklerinin görülmemiş olduğu, sadece aile bireyleriyle iletişimde olunan ve en büyük günahı yemeği yere dökmek olarak bildiğimiz dönemde hayalini kurduğumuz bir dünyaydı, belki de herkesin bir tuğlasını koyduğu kocaman bir ütopyaydı hepimiz için. Hani küçükken söylediğimiz ‘Hayat bayram olsa’ şarkısındaki gibi, herkes inansa ve hayat herkese bayram olsa derdik ya... Hatırlıyorum 23 Nisanlarda arkadaşlarımla el ele tutuşup sesimizin son haddine kadar bağırırdık o şarkıyı ve bu o zamanlar için hepimizin inanarak dilediği bir istekti doğadan ve Tanrıdan. Çocukların hayal ettiği o temiz ve saf dünyaya ulaşabilmemiz maalesef bizler için imkan çerçevesi dahilinde değil. George Orwell Hayvan Çiftliği’nde bu durumu o kadar güzel anlatmış ki yıllar öncesinde yazılan bu kitabı okurken kendi yaşadığımız olayların gözümüzün önüne geldiğini ve bugün içinde bulunduğumuz yaşam biçiminin bizler için ne kadar yaralayıcı olduğunu görebiliyoruz. Önce bütün hayvanların beraber kurduğu temiz ve saf bir yaşam alanı görüyoruz ve bu alan tam olarak bizim küçükken hayalini kurduğumuz herkesin eşit haklara sahip olduğu ve herkesin herkesi sevdiği tarzda bir dünyayı temsil ediyor. Daha sonra ise daha akıllı olarak betimlediği domuzlar ki onlar da benim bahsettiğim yaşça büyük insanları temsil ediyor, bencilliğin getirdiği içgüdüyle öne çıkma hırsına kapılıp yavaş yavaş o güzel dünyayı kirletip yaşam alanının sonunu getiriyorlar ve bu da maalesef bizim bugün içinde bulunduğumuz tarzda bir dünyanın oluşumuna yol açıyor. Kitabın genel anlamda sosyalist düzene bir eleştiride bulunduğuna inananlardan ziyade ben kitabın eleştirmek istediği tarafın insan ve onun bencilliği olduğunu düşünüyorum. Çünkü belirtilen ya da hayal edilen düzenlerde bir yanlışlık ya da hata olmadığı aşikar,asıl hata ve yanlışlık insanın kendisinde ve egosunda. İnsanın kendi egosuyla ve iç dünyasıyla yaşadığı problemler yüzyıllar boyunca yine insanın kendisine zarar vermemiş midir? Yaşanılan savaşlar, katliamlar veya kıyımlar… O kadar büyük çaplı düşünmeye de gerek yok aslında, günlük yaşamımızda arkadaşlarımızla ya da ailemizle yaşadığımız sıkıntılara bakalım. Dikkatli düşünecek olursak hepsinin kaynağında karşılıklı bencilliklere rastlamanız çok zor olmayacaktır. İnsanların bencilliğinden daha çok üzüldüğüm tarafları tepkisizlikleri ya da yaşama devam edebilme içgüdüsüyle sisteme ayak uydurmaları, başkaldıramamaları. Tıpkı Hayvan Çiftliği’nde olduğu gibi düzenin başındakilerinin yaptığı yanlışlara ve haksızlıklara sessiz kalmaları ve bunları sırf onlar yaptı diye kalıbına uydurup haklı görmeleri. Aslında bahsettiğim ‘koyun içgüdüsü’ insanların bugün mutsuz olmaları ve zorunluymuş gibi bu mutsuz yaşamı sürdürmelerinin en büyük nedeni olsa gerek. Günümüz yaşamında da kitapta olduğu gibi başkaldıranların ezildiğini düşünürsek bu mutsuz yaşamı sürmek zorundaymışız gibi duruyor. İnsanların egolarını tatmin etmeden önce kalplerini tatmin ettikleri, içlerindeki o küçük paya sahip olan iyi tarafı ön plana çıkardıkları zaman herkesin daha mutlu bir yaşam süreceğini görmek çok zor olmasa gerek. Çözümü sistem değiştirmekten öte kendimizi değiştirmek noktasında ararsak o hayalini kurduğumuz sistemlere ya da yaşam biçimlerine daha kolay ulaşabileceğimiz kanaatindeyim. Sorunun odak noktası olarak başkalarını belirlemek yerine kendimizi odağa koyduğumuz zaman bahsettiğim çözümleri fazla aramak zorunda kalmayacağımızı düşünüyorum. Nitekim hayat bencil olmak için çok kısa ve kısa vadedeki ego tatminimizi uzun süreçli yaşayabileceğimiz mutluluklarımıza değişmeyelim, çünkü hayat mutsuz geçirecek günler için de çok kısa. Hale ÖZEN 21502281 Section 7 İNSANLARIN OYNADIĞI OYUNCAK Şu anda dünya üzerinde bir yerde, birçok insanın bulunduğu herhangi bir boşluktayım ve sürükleniyorum durmaksızın; başlangıcım bilinmeyenler kümesi, sonum ise merak uyandıran bir çelişki. Her sonun bir başlangıcı olduğuna göre, her başlangıcın da bir sonu vardır diyerek bu çelişkiyi yarattım. Burada bulunduğuma göre ben de bir başlangıcın devamıyım veya bir sonun başlangıcıyım çünkü. Henüz kim olduğum hakkında pek bilgim yok, kimliğimde yazılmış olan ve beni kayıt altına alan bilgiler dışında. Sadece ben değil, hepimizin kimliği ile ilgili bildiği birçok şey mevcut fakat asıl soru kişinin kendini ne kadar bildiği ile ilgili. Bir tarafta doğduğumuz andan itibaren gölgemiz olan ve bizi takip eden kişilik, diğer tarafta ise aldığımız ilk nefesten itibaren bütün geleceğimizi ekip biçen karakter… İkisinin de bizi biz yapan ve kimlik bilgilerimizin aksine sınırları olmayan, davranışlarımızı ve hayata olan tutumumuzu yansıtan iki önemli unsur olduğu kanaatindeyim. Bu iki unsur normal şartlar altında birbiriyle eşzamanlı hareket eder ve bizi biz yapan şeyler olurlar. Peki ya normal şartlar altında olmazsa? Ayrıca normal… Kime göre normaldir ki? Bana göre normal olan, size göre normal değilse; ne zaman vardık biz bu sonuca? Siz ne zaman vardınız bilemiyorum; ama benim bunları düşünmemdeki en büyük etken, inişler ve çıkışlarla dolu bir kariyere sahip olan yönetmen M. Night Shyamalan’ın sayesinde oldu. Split (Parçalanmış) adlı film, insan karakteri ve kişiliği hakkında merak ettiğim soruların cevabı oldu ve onun sayesinde çoklu kişilik garip bir hal aldı kafamın içinde. Split (Parçalanmış) herkesin yorumladığı üzere çoklu kişilik üzerine bir hikâyeyi seriyor gözler önüne. Hikâyede abartılacak derecede bir olay örgüsü olmamasına rağmen yirmi dört karaktere sahip bir kahraman görmek, kendi kişiliğimi bile sorgulamama sebep olmuştu. Belki yirmi dört karakter biraz abartılı kaçmıştı ama, insanlarda çoklu kişilik bozukluğu olmadığını da savunamazdım filmden sonra. Özellikle ana karakterimiz Kevin’ın büründüğü karakterleri gördükçe… Kimi zaman içinde ağlamaklı bir çocuk, kimi zaman azılı bir katil ve kimi zaman da bir dahi var oluyordu. Bu inanılır gibi değildi. Kevin hakkında düşündükten sonra aslında anlatılanların çok da uzak ihtimaller olmadığını fark ettim. Hatta yakınımızda da olma ihtimali yüksektir dedim kendi kendime. Çevremize şöyle bir baktığımızda hepimizin problemleri olduğunu rahatlıkla gözlemleyebiliriz. Kimimizin ustalıkla sakladığı sorunları ve psikoloğa giderek çözdüğü davranış bozuklukları var. Kimileri ise ben farklıyım, bununla gurur duyuyorum ve farklı olduğumu görmenizi istiyorum diyor sanki. Örneğin insanların psikolojilerinin birdenbire değişmesi, tanıdığımız bir kimseyi belli bir zamandan sonra tanıyamamamız veya tanıdığımızı sandığımız kişinin tamamen o kişi olmaması; sizce de en büyük sorun değil mi günümüzde. Karşımızdakinin davranışlarına anlam veremediğimiz, duygularını anlayamadığımız ve keşke dedirten durumların var olmasına ne demeli? Hatta sadece karşımızdaki de değil, kendi düşüncelerimize, davranışlarımıza anlam veremediğimiz durumları ne yapacağız? Bana sorarsanız sadece karşımızdakine değil, kendimize de yöneltmeliyiz bu cevapsız soruları. İnsan bile kendini belli bir zamandan sonra tanıyamazken, karşımızda öylece dikili duran kişinin karakterini, kişiliğini ve o anki psikolojisini nasıl anlayabiliriz ki? 1 Hale ÖZEN 21502281 Section 7 Düşünsenize yedi milyar insanı ve onların düşüncelerini. O insanların şu anki görünümleri dışında kimsenin bilmediği kaç karakteri saklı. Kendimize bile göstermeye korktuğumuz o korkunç yüzümüzü kime gösterdik ki bugüne kadar? Kiminin gözlerinin içine baka baka bütün çıplaklığımızla olduğumuz gibi davrandık? Sadece topluma uyum sağlayabilmek için, hangi kişiliğimiz kendini sakladı bugüne kadar? Düşünürün de sorguladığı gibi: “Herkesin üç kişiliği vardır; ortaya çıkardığı, sahip olduğu, sahip olduğunu sandığı” (Karr). Kaynaklar Çiçek, Leyla. “leylacicek1971.blogspot” herkesinuckisiligivardırortaya y.y 28 Şub 2014. Web. 21 Mar 2017. Shyamalan, M. Night. Split. 2016. Blumhouse Productions. Film. 2 Ali Eren Sürmeli Sevgili Yaz, Bu Yıl Biraz Erken Özlettin Kendini Ne soğuktu bu sabah... Özellikle ılık geçen birkaç haftanın ardından, Ankara'nın soğuğu bu sabah kendini hissettirdi. Ankara'nın soğuğu da hiç çekilmiyor. Özellikle de benim gibi Akdeniz çocuklarına... Yazı yavaştan özlemeye başladığım bu günlerde, Fadime Uslu'nun Yaz Korkuları adlı kitabını okumak gerçekten de iyi geldi. Özellikle de ''Olağan Akışlar'' adlı öyküsündeki bir ayrıntı yaz aylarını ve denizi hatırlattı bana. ''Hafif bir esinti çıkmıştı. Hanımelinin içinde yaseminin kokusu bile ayırt edilebiliyordu. Cırcırböcekleri ötüyor, uzaktan akordeonun sesi geliyordu''(5). Kendimi yaz aylarını ve denizi hayal ederken buldum. Geçen yaz, bir arkadaşım beni ve birkaç arkadaşımızı yazlığına çağırdı. Gün içinde yüzdük, etrafta dolandık biraz, sohbet ettik bol bol. Akşam yemek yedik, içtik biraz ve ardından sahile indik. Oturduk sessizce, gökyüzüne baktık, dalgaların sesini dinledik sabaha kadar. Yapmayı en çok sevdiğim şeylerden biri, deniz kenarında saatlerce oturmak. Bazen sohbet etmek ama bazen de sadece denizi izlemek, dalgaların çıkardığı sesleri dinlemek... Yaz aylarında bana daha çok huzur veren bir şey yok. Tabii en güzel kısmı sabahlamanın, güneşin doğmaya başladığı an. Arkamızdaki dağlara güneş ışınları vuruyor hafiften, güneş henüz kendini göstermemiş olsa bile. Deniz tarafına bakıyorum, ufka doğru. Henüz karanlık, tam aydınlanamamış. ''Dalgaların hışırtısı gece boyunca sürüyor. Evin içindeyse bir şeyler çıtırdıyor. Belki hareket eden böcekler, belki de eşya. Ama nasıl oluyorsa karşı koyun da ötesindeki dağlar ilk ışıkla gölgelenmeye başlar başlamaz her şey, herkesi dinlemek için susuyor''(Uslu 7). O anki huzur paha biçilemez. O sessizlik, sanki bir şeyler anlatıyor. Bütün gün etrafını saran insanların akşam olunca yanından ayrılmalarına hüzünlenen deniz, gece boyu dalgalanıyor, sanki sinirlenmiş gibi. Ve sabah olunca bütün doğa, gece boyu denizin yanında olduğumu bildiği için ödül veriyor sanki bana. Oradaki sessizliği, huzuru hiçbir şeye değişmem. Bütün hayatımı harcamak istediğim yer orası. Gün doğmadan hemen önceki an zaman dursa keşke, hiçbir sorumluluğum, işim olmadan orada durabilsem yıllarca. Ya da gece, kumsalda uzanıp gökyüzünü, yıldızları inceleyebilsem keşke. Başka hiçbir şeyi umursamadan, sadece göğe, yıldızlara bakmak... Ancak bu hayaller, şu anda Ankara'da, omzuma yüklenmiş sorumluluklarla oturduğum gerçeğini değiştirmiyor. İki aya kadar deniz bile göremeyeceğim gerçeği, altı aya kadar ise yazı yaşayamayacağım gerçeği ile yaşamak zorundayım. Ancak aynı geçen sene yaptığım gibi; bu sorumlulukları engel olarak değil, denizi görmek için aşmam gereken basamaklar olarak göreceğim. Her sınavdan, ödevden sonra, Akdeniz'e yeniden kavuşabilmek için bir adım daha attığımı biliyor olacağım. Yoksa başka türlü bu kırsalda hayatımı devam ettirmeye çalışmak pek kolay olmayacak. Kumsalda denize doğru, belki elimde bir birayla, sadece sabaha karşı değil günün her anında, hiçbir şey yapmadan oturmak, şu sıralar en çok yapmak istediğim şeylerden biri. Özellikle de geceleri, ışık saçan binalardan uzak olduğum için gökyüzü ayrı bir net, ayrı bir güzel. Sahilde yüzüstü uzanıp dalgaların çıkardığı sesi dinlerken gökyüzüne bakmak, yıldızları incelemek ya da sabaha karşı bütün sahilde tek başıma, güneş doğmadan hemen önce dağları, denizi izlemek bana en çok huzur veren şeyler. Bütün sorumluluklarımı bir kenara bıraksam, buralardan uzaklaşmak istesem gitmek isteyeceğim yer bana huzur verecek olan şey, bir sahil olurdu, çünkü bu günlerde birçok insan gibi benim de en çok ihtiyacım olan şey huzur. Kaynakça: Uslu, Fadime. Yaz Korkuları. Can Sanat Yayınları, 2014. Büşra Rana Kulaksız DANS EDEN IŞIKLAR Çocukluğuma dair hiç eskimeyen anılarım var, böyle bazı sahneler hep aklımda. Geçenlerde okuduğum Gece Çığırtkanları da tam olarak eskimeyen çocukluk anılarımdan birini canlandırdı. Çocukken babamın mesleği dolayısıyla akrabalarımıza uzak şehirlerde yaşardık, bayramlarda ve tatillerde onların yanına gitmek için uzun mesafeler kat ederdik. Hani vardır ya çocukluğum yollarda geçti muhabbeti, tam olarak benim durumum o. İşte o yolculukta geçen gecelerde arka koltuğa uzanır ve otoyoldaki elektrik direklerinden süzülen ışıkların senkronize geçişlerini izlerdim. Hipnotize olmuş gibi bakardım sarı ve siyah ışıkların uyumlu dansına. Ama adını koyamazdım, son durağa geldiğimizde adını koyamadığım için de kimseye anlatamazdım. İşte Şenay Eroğlu Aksoy, Gece Çığırtkanları kitabında bu ışık senfonisinin öykü karakterinde uyandırdığı duyguları şu sözlerle ifade ediyor: “Sokak lambalarının ışığı art arda kesip geçti bedenimi.” (Aksoy 79). Bu cümleyi okuduğum zaman, o lambaların ışığının benim bedenimi de kesip geçtiğini hissettim. Cama dayadığım parmaklarımı dilimlere ayırıyor gibilerdi ve nedendir bilmem bu benim çocukken çok hoşuma giderdi. Saatlerin geçmesini kolaylaştırırdı benim için belki de ondan severdim. O kadar uzun sürerdi ki bazen yolculuklar, sevmek zorunda olduğum bir şeyler bulurdum kendime. Oyalanabileceğim bir telefonum yoktu ya da müzik dinleyebileceğim bir elektronik alet. Beş altı yaşlarımda annemlerle konuşabileceğim şeyler de yolculukta geçen üç saatin ardından tükeniyordu (o da şanslı günümdeysem.). Arka koltukta yer kavgası yapabileceğim bir kardeşim de olmadığı için ben de kendime sevecek başka şeyler buldum. Oyuncak ayılarımdan birini alırdım mesela yanıma, onunla oynayarak vakit geçirmeye çalışırdım. Bazen de beyaz peçeteleri küçük parçalara ayırırdım ve ön koltuğa savurarak annemlere temmuz ayında kar yağdırırdım. Gece olduğunda da karanlığın içinde dans eden sarı ışıklara dalarak uyuyakalırdım. Hatta rüyamda da görmeye devam ederdim onları. Bazen de annemlere kendimi taşıtmak için uyuyormuş gibi yapardım; ama, aslında usulca arabanın durduğu kırmızı ışıkları sayarak eve ne kadar kaldığını anlamaya çalışırdım. Çocukken en çok yolculuklarda yalnızlık çektim ben, en çok o zamanlar bir oyun arkadaşım, bir kardeşim olsun istedim. Sessiz bir çocuktum, çoğu zaman bu durumu kabullendim ve gecenin karanlığında dans eden o ışıkları kendime arkadaş edindim. Tabii ki bunu çocukken anlayamıyordum ya da dedim ya, adını koyamıyordum. Bir eksiklik vardı ama ne olduğunu bilmiyordum. Şimdi daha çok hissediyorum. Okuduğum kitaplarla, tanıştığım insanlarla veya karşılaştığım olaylarla eksiklerin adını koymaya başladığımdan beri daha çok acıtıyorlar canımı sanki, boşlukları belirginleşiyor içimde. Gece bedenimi kesen ışıkların arasında hissettiğim yalnızlık ise bunlardan sadece biri. Zaman geçti büyüdüm belki ama evim hala uzakta. Mesafeler az çok aynı uzaklıkta olmasına rağmen yolculuklar peçetelerden kar yağdıracak kadar uzun sürmüyor artık. Çoğu zaman uçakla gidiyorum evime. Aslında bazen bana gece yolculuğunu sevdiren sokak lambaların ışıklarını ve senkronize hareketlerimi özlemiyor değilim. Onları sevmek zorunda kalmış olabilirim belki ama sevmişim bir kere işte. Onlara bakarak uyuyakalacak kadar pervasız olmak isterdim tekrar. Şimdi ise yatağa uzandıktan yarım saat sonra uyuyabilirsem ertesi gün arkadaşlarıma ‘Dün gece hemen uykuya daldım.’ diyorum. Zaman kavramım değişiyor büyüdükçe sanırım. Çocukken hep eve kaç saat yolumuz kaldı diye hesap yaparken ders yoğunluğu içinde eve gidecek zaman bulabilir miyim diye düşünüyorum artık. Ya da çoğunlukla on dakikalık ders arasında kampüs içinde en fazla ne kadar yol kat edebilirim onu deniyorum. Büyüdükçe zamanla yarışmaya başladım sanki. Artık zaman geçsin diye bedenimi Büşra Rana Kulaksız keserek geçen ışıklara dalarak uyuyakalmıyorum, uyuyabilmek için zaman yaratmaya çalışıyorum. KAYNAKÇA Eroğlu Aksoy, Şenay. Gece Çığırtkanları. İstanbul: Yapı Kredi Yayınları, 2015. CEREN KILIK AŞK ÇEŞMESİ’NDEN VERONA’YA ROMANTİK İTALYA Bugün, dört yüz yıl önce yaşamış insanlardan aşkı dinleme şansınız olsaydı ne hissederdiniz? Küçük bir İtalya gezisi, sizi bu hisle başbaşa bırakmayı başarıyor. Çoğunuz gibi ben de farklı kültüre ayak uyduramamaktan fazlasıyla korkmuştum ancak ülkeye adım attığınızda karşınıza çıkan her şey adeta kitaplardan, masallardan bildiğimiz kahramanlar gibi. Bu romantik ülke, Romeo ve Juliet’e ev sahipliği yaptığından mıdır yoksa Aşk Çeşmesi’ne sahip olduğundan mıdır bilinmez fakat iliklerinize kadar aşkı hissedebileceğiniz bir yer. Bu romantizm size daha önce hissetmediğiniz birçok duyguyu aynı anda yaşatmayı başarıyor. Uçaktan indiğimde o kadar heyecanlıydım ki zihnimde nerelere gideceğim hakkında en ufak bir fikir yoktu. Kendime hediye aldığım küçük İtalya haritasıyla İtalya’ya adımımı attım. Roma’nın dar sokakları arasındaki Aşk Çeşmesi ve Romeo ve Juliet’in ev sahibi Verona, bu gezimin en romantik yerleri. Çünkü bu iki şehir de kendine özgü harika anılara imza atmanızı sağlıyor. Örneğin; benim birbirinden farklı çeşmelerde verilmiş eğlenceli pozlarım, İtalya gezimdeki kalıcı anılarım. İtalya gezime Roma’da başladığımda her yabancı gibi ben de hemen Aşk Çeşmesi’ni aradım. Aslında düşündüğüm tek şey Aşk Çeşmesi’ne para atabilmekti çünkü bir inanışa göre, Aşk Çeşmesi’ne sağ elinizle sol omzunuzun üzerinden para atarsanız Roma’ya tekrar gelirmişsiniz. Çeşme’yi görebilmek için o kadar yürüdüm ki karşıma çıktığında kendimden beklediğim tepkiyi veremedim. Ancak yine de dilek tutmaya bayılan, her bulduğum dilek dileme fırsatını değerlendiren biri olarak geç saatlere kadar para atabilmeyi bekledim. Kalabalık ve dar Roma sokaklarına ek olarak tadilatta olan Aşk Çeşmesi, beni bir hayli zorladı. Ancak gezimin heyecanla beklediğim iki noktasından olduğu için beklediğim sürede mimarî yapıları inceleme fırsatı buldum. Her birinin fotoğrafını çektiğim için İtalya’yı görmek isteyenlerle bu anıları paylaşma şansım da oldu. Yine uzun yürüyüşümden sonra Aşk Çeşmesi’ne geldiğimde süslü yapısından büyülendim. Onu bu kadar süslü yapan, heykeltıraşların ustalığı kadar çeşmeye ilgi duyan kalabalık. İtalya, özellikle Roma, mimarî açıdan fazlaca etkileyici. Zaman geçirmek için rastgele yürüdüğünüz sokakta bile ilginizi çekebilecek barok mimarîsi sizi bekliyor. Aşk Çeşmesi’nin yanındaki butik pastanelerde oraya özgü Cannoli tatlısını tadarken, yapıları izlemek ve Aşk Çeşmesi’nde dileyeceğiniz dileğinizi düşünmek için fazlaca vaktiniz oluyor. Ben, bu tatlıyı tattığımda çoktan dileğimi dilemiş, sağ elimle sol omzumdan parayı atmış, Roma’ya tekrar gelmeyi umuyordum. Bir diğer durağım Verona, benim için Roma’ya benzer ancak eşsiz bir deneyimdi. Elimde pasaportumu ve İtalya biletimi tutana kadar Verona’ya dair bildiklerim ne yazık ki Venedik ve Milano’nun ortasında kalan eski bir şehir olmasıyla sınırlıydı. İçimdeki gezme isteğini de alarak otobüsten indiğimde karşıma çıkan Piazza delle Erbe Meydanı tarih kokan bir şehir olduğunu gösteriyordu. Sıcak bir temmuz günü gittiğim Verona’da, kahve içmek için uğradığımız butik kafelerde bile kahvelerimize minik tarihi notlar eşlik ediyordu. Ben, bu notları her okuduğumda lisedeki tarih derslerim zihnimde canlanıyordu. Birbirine benzeyen sokakların her birinin size hissettirdikleri farklı. Bende çoğu zaman heyecan vardı çünkü kitap bilgilerimi görebileceğim bir fırsat elde etmiştim. Romeo ve Juliet’in sokağı, benim için en unutulmazıydı. Çünkü dört yüz yıl önce yaşanan aşka, bugün eşlik etmenizi mümkün kılıyor. Romeo’nun evinin yara bandı dolu duvarı, bir inanışa göre, Romeo ve Juliet’in kavuşamamasının sembolü. Bu yüzden, siz yara bandına sevdiğinizin ismini yazıp duvara yapıştırırsanız, aşkınızın sonu mutlu bitiyor. Aşk Çeşmesi kadar beklemesem de hayli kalabalık olan sokak, Juliet heykeli ile fotoğraf çekilmek isteyenler ve Romeo’nun evini ziyaret edenler tarafından ikiye ayrılmış durumdaydı. Ben, gezen insanlardan bir bant daha rica ettim çünkü bu efsanevî aşka inanan biri olarak iki bant yapıştırmanın daha etkili olacağına inanıyordum. Gezimin sonunda küçük tavsiyeler verecek olursam, İtalya’ya yolunuz düştüğünde; para atmayı, bant yapıştırmayı ve kendinizi eski yıllardaki aşk hikayelerinin başrolü gibi hissetmeyi unutmayın. Benim dileklerim ne zaman gerçekleşir bilinmez ancak İtalya’nın, benim ruhumu yansıtan harika bir ülke olduğu gerçeğini değiştirmez. Nokta ve SonrasıCaras, Ionut. https://500px.com/carasionut. Fotoğrafa erişim tarihi 23 Şubat 2018. Web. Kimim ben? Niçin var oldum? Var olmanın dayanılmaz hafifliğini hissedebiliyor muyum, yoksa yok olma düşüncesi altında eziliyor muyum? Ionut Caras’ın çiziminde kendimi görüyorum sanırım. Dışarının yağmuru içime işliyor, fakat gökyüzünün griliği beni ilgilendirmiyor zira diğer bütün fiziksel olgulardan ziyade kendi içimdeki soyut varlığım beni daha çok ilgilendiriyor. Benim metafiziğim de budur fiziğim de. İki kimliğe sahibim aslına bakacak olursak: maddi kimlik ve manevi kimlik. Maddi kimliğim her gün itinayla cebimde taşıdığım mavi renkli kâğıt parçası. Peki yeterli mi kendimi tanımam için? Birkaç derece üst soyumu öğrenmek kendimi anlamama yardımcı olacak mı? Maddi kimlik yalnızca doğum ve ölüm arasındaki hayatı ilgilendiren, birtakım somut bilgiler içeren fiziksel bir oluşum. Hâlbuki manevi kimliğimi bulabilmem için varlığımı çeşitli açılardan sorgulamam gerekiyor. Nereden geldik, nereye gidiyoruz? Niçin yaşıyorum sorusuna cevap aramaya çalışırken kendime yön veriyorum, hayatı bütünüyle idrak etmeye çalışıyorum. Kalbimin ve aklımın derinliklerinde arıyorum gerçek kimliğimi. Çünkü biliyorum ki maddi kimliğimle yetinecek olursam eğer, işte o zaman, hayatımın mânâsını gözden kaçırırım, kendimden uzaklaşırım, rüzgârın yönüne göre hareket ederken bulurum kendimi. Hedefsiz bir ok gibi rastgele bir yerlere saplanma tehlikesiyle karşı karşıya kalmak istemediğimdendir ki yayı da elimde bulundurmayı arzularım. İçinde bulunduğumuz fiziki dünyanın anlamsız boşluğunda kaybederim kendimi. Stanley Kubrick’in tam da bu konuyla ilgili bir sözü vardır: ‘’Hayatın anlamsızlığı insanı kendi anlamlarını yaratmaya zorlar’’. Gerçekten de öyledir ki insan kendi kurgusal gerçekliğine bir göz atmazsa başkalarının gerçekliğinde nefes almak zorunda kalır, sonra tanıyamaz olur kendini, boğulur oralarda. ‘’Bir ben vardır benden içeri’’ derken de Yunus Emre tam olarak bunu kast eder. Fiziki gerçekliğinin yanında metafiziksel gerçekliğinin de mevcut olmasını kabul eder. Durup da ayna karşısına geçtiğimde gördüğüm yüz beni tatmin etmiyor. ‘’Benim mi Allah’ım bu çizgili yüz’’ diye haykırasım geliyor Cahit Sıtkı’nın yaptığı gibi. İçimde çıktığım yolculukta bana yardımcı olacak itici güç yine benim. Tek korkum, henüz kendimi tanıyamadan yarın ölüvermek. Benim için mutluluk, çıktığım bu yolda kendimle yüzleşebilmek. Ya kendimi bulamadan kaybedersem? Bir yandan kendimi tanıdıkça özgür olacağımı biliyorken bir yandan da bir esir olarak yaşamımın sonlanacağı düşüncesi beni korkutuyor. Adımlarımı kendime göre atıyorum, hamlelerimi iç muhasebemi yaptıktan sonra belirliyorum. Sonra gün geçtikçe değiştiğimi fark ediyorum, gün geçtikçe sıradanlaştığımı… Değişimin önüne geçebiliyor muyum? Hayır. Ben kovaladıkça kendimi, kaçıyorum aynı zamanda. Tam bir ucundan tuttum derken bir bakmışım ki elimden kayıp gidivermiş. İşte bu yüzden insanın zordur kendini bilmesi. Bu yüzden yarım yamalak yaşıyoruz. Bırakıvermişiz peşini benliğimizin. Neden bu kadar önemli kendimizi tanımak? Yaşayıp gidiyoruz işte yetmiyor mu böylesi? Yetmiyor sanırım. Kendimi ne kadar iyi tanırsam zor durumlardan nasıl çıkacağımı o kadar iyi bileceğim. Omurgamın şekillenmesi ancak zor durumlardan çıkmak için attığım adımlardan sonra gerçekleşecek. Zor bir durumda başvurabileceğim en güvenilir kişi olmamı sağlayacağım böylelikle. Sınırlarımı göreceğim. Hayatımın hiçbir evresinde çaresizlikten ya da bilinmezlikten şikâyet etmeyeceğim. Hayatımın her döneminde belirsizlik olacak ama ben bunun üstüne gideceğim. ‘’Cehalet mutluluktur’’ derler. Peki insanın kendine cahil kalması da buna dâhil midir? Fazla farkındalığın bireyi rahatsız ettiğini kabul edecek olursak bu bireyin kendisiyle ilgili konular için de geçerli midir? Değildir, kanımca. İçe çırpılan her kanat özgürlüğe daha çok yakınlaştırır beni. Kendi göğümü bulmaya çalıştıkça daha da zevk alacağım yaşamdan. Hayatın temel normuna daha çok vâkıf olacağım. Yaşamın aşikâr viranelerinde kendi hazineme ulaştıkça daha çok tatmin olacağım. Bulandıran palavralardan azade gamsız bir keyif süreceğim içimde. Acı ve hayal kırıklığı beni korkutmuyor; bunları görmezden gelip kendimi kandırmak beni korkutuyor. Bu yüzden yorulur insan kendini tanımaya çabalarken. Bu yüzden çoğu insan ölür gider kendini tanımadan, kendisiyle yüzleşmeden. Ben korkmadım, korkmayacağım… Elif Ezgi KARATAŞ BOĞULMAK Kış döneminin bütün yorgunluğunu atmak için planladığınız o muazzam yaz tatiline sonunda gittiğinizi farz edelim. Tüm yorgunluğunuzu atmak ve stresinizi azaltmak için şezlongunuzda tatlı tatlı güneşin keyfini çıkarırken birdenbire bir çığlık duydunuz.” İmdat! Yardım edin, nefes alamıyorum, boğuluyorum.” Büyük ihtimalle güneşlenme keyfinizi kesip koşarak yardım eli uzatırdınız o kişiye, acısına son vermek ve onu hayata geri döndürmek için. Peki bu boğulmak kavramı sadece fiziksel olarak nefes alamama sonucunda mı gerçekleşiyor? İnsan hayatının her dakikasında rahatça bir nefes alabiliyor mu? Hayatın hızına yetişilmiyor. Beklemeye asla yer yok. Bir kere tökezledin mi, yeniden kendini toparlaman o kadar çabuk olmuyor maalesef. Acımasızlık yapıyor insana, fazlasıyla yoruyor. Tabi ki de yaşadığımız her sarsılma olayından çabucak kurtulmayı ummak ve hiçbir şey olmamış gibi, sanki hiç etkilenmemişiz gibi olayları kafamızdan atmayı beklemek biraz ütopik olur, bunun farkındayız. Ancak bazı zamanlar katlanılmaz hale geliyor sabretmek. Geçmiyor zaman, tıkanıp kalıyoruz düşünceler tünelinde. Kendimizi birdenbire birçok olayı düşünürken buluyoruz; işi, okulu, arkadaşları, aileyi. Çevremizde karşılaştığımız her olay, bir bakıyoruz ki aklımızda kocaman yer edinmiş. Aslında bence düşüncelerin üzerimizdeki etkileri, bizi çok fazla yormuyor. Bizi yoran şey şu ki; fazlalık. Çok fazla düşünüyor ve umursuyoruz. Aynı anda birçok şeyi yapmaya çalışıyoruz, nefes almadan, dinlenmeden. Zihnimizde aslında olmaması gereken şeyleri veya daha az yer kaplaması gereken olayları kendimizce büyütüyor ve içinden çıkılmaz hale getiriyoruz. Sonrasında ne mi oluyor? Boğuluyoruz. Nefesimiz kesiliyor. Gücümüz yetmiyor zihnimizde olup bitenlere, bu hızlı hayata ve etkilerine alışamıyoruz. Üzücü bir şekilde, hayat gemimizi dermansızlık sularında batırıyor ve çöküyoruz yavaş yavaş. Peki yok mudur bunun bir çaresi, hayat o kadar acımasız mıdır, hiç mi bir çıkış yolu göstermez bize? Aslında temel çıkış yolumuz belli gibi. Zamana ihtiyacımız var. Zaman her şeyin ilacıdır derler ya hani, aynen öyle işte. Sakinleşmemiz gerekiyor, hayatı biraz daha yavaştan alabiliriz, acele edip her şeyi aynı anda düşünüp kendimizi yormamıza gerek yok. Beklemekten zarar gelmez, aksine daha doğru kararlar vermemiz için bize yardımcı olur. Tartıp biçeriz kafamızdakileri, değerlendiririz gerçekten de düşünmeye değer mi diye, sorular sorarız kendimize zihnimizde bir önemi olacak mı, yoksa bir fazlalık olarak kalmaya devam mı edecek. Sonrasında yapmış olduğumuz seçim, hem kendimizde hem de zihnimizde geniş bir ferahlamaya yol açacak. Bir başka çıkış yolu ise, paylaşmaktır. Düşünceleri, fikirleri ve duyguları paylaşmak da ferahlatır insanı. Rahat ettirir, zihnini boşaltır ve derin bir nefes aldırır çoğu zaman. Aslında çoğumuzun da istediği bu değil midir? Konuştukça açılır insan, eskiden kendi zihninde yer kaplayan bu olaylar artık yalnızca kendisine ait olmaz. İkinci bir kişi tarafından dinlenir, yorumlanır ve daha sonra kişinin zihninde bambaşka bir konumda yer alır. Paylaşalım, dertleşelim, konuşalım, yeter ki zihnimizin içindeki karmaşalardan kurtulacak bir yol bulalım kendimize. Yapmayalım, izin vermeyelim zihnimizdeki gereksiz fazlalığın bizi yıldırmasına. O bizim değil, biz onun patronu olalım. Gerektiğinde onu susturmasını bilelim. Bir kere geliyoruz bu hayata, yaşayalım, rahatça ve özgürce yaşayalım. Boğulmayalım düşünceler selimizde, izin vermeyelim hayatın bizi çaresizlik şelalesine sürüklemesine. Tabi ki de umursamaz olup etrafımızla ilgilenmeyelim veya hissizleşelim demiyorum. Ben sadece biraz daha huzur ve biraz daha sakinlik istiyorum. Tüm bunlar için ihtiyacımız olan en önemli şeyler; zaman ve paylaşım. Cemre Aras Gerçeğe ve Hayale Dair Gerçek ve kurgu arasında ufacık bir çizgi var hayatımızda ufacık bir fark. Gerçek ve hayal birbirinden tamamen farklı görünse de aslında ne kadar da iç içe. İz bırakan sanat eserleri, çığır açan edebi ürünler aslında hayata farklı bir pencereden bakma yetisine sahip bir çift gözün başarısı. Gerçeği kurgu ile yoğurabilme becerisi sanatçıya kimliğini kazandıran öge. Philip Roth ’un Hayalet Yazar adlı romanı genç bir yazarın rol modeli olarak benimsediği yaşlı bir yazarın evinde yaşadıklarını kendi hayal gücü ve yorumu ile birleştirerek okuyucuya aktarıyor. Gerçeğe kendi dokunuşunu katan Nathan Zuckerman hayatın içindeki sıradan, nesnel bir olaydan sübjektif bir kurgu yaratır. Hayat hepimiz için aynı. Hayatı herkes için farklı kılan hayatı nasıl yorumladığı, kendi öyküsünün anlatıcısı olarak nasıl bir yorum getirdiği kurguya. Gerçekler, iyi bir kurgu ile bükülebilme yetisine sahip insan beyninde. Hayal, hiç olmadığı kadar gerçekçi kılınabilir daha değişik bir yorumla. İnsanın üreten, hayranlık uyandıran yaratıcı yanını da, başkalarının zihnini yalanlarla kandıran, manipüle eden kurnaz yanını da gerçeği kendine göre kurgulayabilme yeteneği oluşturuyor. Roth’un öyküsündeki genç yazar, ressamlar, hatta mucitler bile; hayal etmekten korkmayan, hayatın soyut taraflarını da yakalayabilen insanlar gerçek ile hayal arasındaki farkı bilen, yöneten kişiler. Kişi ancak eserine kendi dokunuşunu kattığında eşsizlik ve kalıcılık yakalayabilir bunu oluşturan en önemli unsurda kendi gerçeklik algısı. Pablo Picasaso ve Salvador Dali’nin modern sanat için bu kadar önem teşkil etmesinin sebebi de resme hayatla iç içe ancak soyut bir algı getirmeleri. Pek çok insan için hayal âlemi belirsizlik veya anlamsızlık ifade etse de gerçek sanatçı, soyutu kurgulayabilen ona temkinli yaklaşmayanlardan oluşuyor. Bu kişiler güvenilir anlatıcılar gerçeği diğer insanlara çarpıtarak değil, farklı bir yorum getirerek anlatan özneler. Eserleri veya hikâyeleri ne olursa olsun bazen abartıya, benzetmeye başvursalar dahi gerçek öyküyü ana hatları ile aynı bırakan kurguculardandır onlar. Tabii bir de gerçek ve hayal arasındaki farkı anlayamayan, gerçeği tamamen göz ardı ederek kurguyu kendi hayal unsurlarında göre yazan güvenilmez anlatıcılar da yok değil. Yeni bir öykü yazarak karşısındakini kandıranlar da mevcut. Tıpkı Joseph Conrad’ın Karanlığın Yüreği adlı eserindeki ünlü Marlow karakteri gibi. Marlow, güvenilmez bir anlatıcıydı, yalanlarını ve suçlarını örtbas etmek için kendi bakış açısıyla olayları anlatmıştı ve onun bu kurgusu yaratıcı değil belirsiz ve tehlikeliydi. Hayatımızda bazen, kendi yarattığı gerçeği hiçbir şekilde yansıtmayan öykülerle insanların kafasını karıştıran, onları manipüle eden kimseler de oluyor. Kendi hayal ürünü ideolojisini anlatıp, bu öyküye insanları inandırıp peşinden kitleleri sürükleyen Hitler gibi… Bu anlatıcılardan ötürü insanlarda artık soyut unsurlara, kurgulara şüpheyle yaklaşıyor. Sanki hayal etmek, olaylara kendi yorumunu katmak suçmuş gibi. Sanatçıyı var eden onun hayal dünyası peki ya bizleri? Biz sıradan insanlarda hayallerimizle varız. Farkında olmasak da biz de kurguluyoruz kendi hayatımızı. Geleceğimize dair hayallerimizle, geçmişteki anılarımızla kendi filmimizi yaratıyoruz uzun metrajlı bazen ise öykümüzü yazıyoruz bir anlık kesitlerden. Sanatçı ile bizi ayıran fark ise onun her anı gözlemleyip, oluşturacağı kurgu için hayattan parçalar seçen bir algısının olması. Tabii, kendisi hayal ve realite arasındaki farkı çok iyi özümsediği için hayatta da neyin gerçek neyin yalan olduğunu anlayabiliyor. Bence her insan, hayatı kendine göre yorumlamalı zaman zaman. Gerçeği bükerek, çarpıtarak değil soyut ögelerle de bezeyerek öznel bir dokunuş katmalı en büyük eserine: Hayatına. Roth, Philip. Hayalet Yazar. İstanbul: Yapı Kredi Yayınları, 2015.Kitap Karaçullu Obasının Bir Bireyi Olmak Yörüklük, yüzyıllardır Türk kültüründe önemli yere sahip olan ve günümüzde de devam eden bir yaşayış biçimidir. Konar-göçer şeklinde yaşayan bu insanlar yazın farklı yere, kışın farklı yere yerleşerek hayatlarına devam ederler. Yörüklerin çadırları, hayvanları, araç gereçleri kısacası her şeyleri onlarla birlikte bir göç hâlindedir. Yaşar Kemal, yörük hayatını en etkileyici anlatan yazarların başında sayılabilir. Çukurova’da doğup büyümesi, o yörenin insanlarını iyi bilmesi ve Yörük kültürünü çok iyi tanıması, bu etkileyiciliği sağlayan en önemli etken olarak gösterilebilir. Yaşar Kemal, “Binboğalar Efsanesi” kitabında yörüklüğü ve onların hayatlarını okuyucularına sunmuştur. Kitapta Karaçullu Obası’nın hayatının huzurlu ve hüzünlü tarafları, kahramanlıklarını ve hayatta kalma savaşları anlatılmaktadır. Kitabı okurken insan, kendisini Karaçullu Obasının bir bireyi olmaktan alıkoyamıyor. Onlarla beraber konuyor, onlarla göçüyor, onlarla yemek yiyip, onlarla âşık oluyor ve hatta onlarla birlikte sövüp onlarla birlikte savaşıyor. Bu durum, Yaşar Kemal’in olağanüstü kalemiyle ve yörüklerin sürükleyici yaşamlarıyla birleşince okuyucularına mükemmel duygular yaşatıyor. Bu insanların kültürleri, töreleri, gelenek ve görenekleri, insanlara karşı sevgi ve saygıları, hırsları, kavgaları, savaşları ve aşkları, insanları onlara yakın hissetmesine ve onlardan biri gibi hissetmelerini sağlamaktadır. Karaçullu Obasında yaşamanın, bu obanın bir üyesi olmanın birçok sıkıntısının yanında güzel, insanlığa yakışır çok fazla yanları da vardır. Karaçullu’da bir yörük olmak sabahları Kerem’in, obanın en yaşlı ve sayılan kişilerinden Haydar Ustanın torunu, ve arkadaşlarının neşeli bağırışlarını, birbiri ardına sıralanmış ve uyum içinde çalan koyunların çanlarını ve sayısız cıvıltılı kuş seslerini duyarak uyanmaktır. Uyandıktan sonra vücuda yaşam enerjisi veren yeni sağılmış ılık bir koyun sütü içmek, eşine benzerine az rastlanır güzellikte olan ve insanda yaşama isteği uyandıran Cereni görmek ve oba kadınlarının büyük bir ateşin üzerinde pişirdikleri yufkanın mükemmel kokusunu içine çekmektir Karaçullu bireyi olmak. Yüzyıllarca barış ve huzur içinde yaşamış bu insanlar kimseye kötü duygular beslemezler ve hainlik, hırsızlık ve kötülük yapmazlar. Ancak zaman ilerledikçe ve para denen şey insanların gözlerini kör etmeye başlayıp hayatlarının merkezine yerleşince bu güzelliklerin yerini hiç de insancıl olmayan şeyler almaya başlamıştır. Yörükler özgür insanlardır ve onlara göre dünya üzerindeki toprak Allah’ın toprağıdır ve herkesin bu topraklar üzerinde eşit hakları vardır. Yıllar geçtikçe paranın ve statünün önemi arttıkça bu Allah’ın toprakları kulları tarafından nasıl olduğu belli olmadan pay edilmeye başlanmıştır. Hükümet, ağalar, paşalar bu toprakların sahibi olmuşlardır. Bu durum en çokta yörükleri etkilemiştir. Eskisi gibi istedikleri yere konamaz istedikleri yere göçemez olmuşlardır. Nereye gitseler o toprakların sahipleri ve koruyucuları tarafından önleri kesilmiştir. Bu fani dünyada bir avuç toprak için kavgalar çıkmış, kanlar dökülmüş ve ocaklar sönmüştür. Kendi vatanlarında insanlara yabancı ve yabani muamelesi yapılmıştır. Karaçullu Obası zamanla değişen bu düzenin kurbanı olmaktan kurtulamamıştır. Eski huzurlu ve neşeli günler geride kalmış, yaşama enerjileri bitmiştir. Eskiden kimseye sormadan yerleştikleri yerler ve bu yerlerde huzur içinde yaşadıkları insanlar kalmamıştır. Karaçullu Obasındaki herkes perişan, bitmiş ve eski günlerini mumla arar hâldedirler. Her kondukları yerde savaşlar kavgalar etmişler ve kayıplar vermişlerdir. Yavaş yavaş obadan kopmalar başlamıştır. Kimse obada kalıp bu perişanlığı çekmek istemiyor ve insan yerinde konmak istiyorlardır. Obada geriye kalan insanlar da bu durumdan memnun değillerdir ancak çaresizlerdir. Nereye gidecek, ne iş yapacaklardı? Kime boyun eğip kimin için çalışacaklardı. Yapamazlardı çünkü gururlu insanlardı. Tâbi ki bu çivisi çıkmış düzen onları da yutacaktı ve herkes bunun farkındaydı ancak kimse artık bir şey söyleyemiyordu. Çok Daha Güzel İsimleri HakEden Masum BitkiFatih ÇelikYazıma başlamadan önce beni bu yazıyı yazmama yönlendiren belgesel olan "The Union: The Business Behind Getting High" eserinin yönetmeni ve yazarı Brett Harvey'e teşekkür ederim. Belgeselde esrarın bazı yönlerini anlatırken ABD ve Kanada odaklı örnekler vermiş olsa da bence tüm dünyanın izleyip öğrenebileceği önemli bilgiler taşıyor ve uyandırdığı merakla daha fazla araştırma yapmanıza kapı açıyor.Türkiye'de insanların esrarı ismi gibi esrarengiz bir madde olarak bilmesi bana gerçekten enteresan geliyor. Halkın bu maddeyi neden yasakladığımızı soruşturduğunu, hatta yasakladıklarımızın tam olarak neler olduğunu bildiğini sanmıyorum. İnsanların bu konuda daha çok bilinçlendirilmesi lazım. Mesela öncelikle kenevirin yetiştirilmesinin ilk kez nerede ve neden yasaklandığını bilmek gerekiyor. Belgeselde kenevirin yasaklanmadan önce herkes tarafından kullanılan olabildiğince normal bir bitki olduğu söyleniyor, sonradan ise ilk olarak Amerika'da yasaklanmış ardından da tüm dünyada yavaş yavaş yasaklanmaya başlamış olduğu. Peki yasaklanış sebebinin insanlarda sarhoşluk yapmasından çok daha farklı sebepler olduğunu biliyor muydunuz? Öyle olsaydı zaten endüstriyel kenevir (sonradan üzerinde konuşacağım) yasaklanmazdı, çünkü endüstriyel kenevirden sarhoşluk yapan çiçek kısmı bile elde edilmiyor. Kenevirin ve esrarın asıl yasaklanma sebebinin en güzel özeti "insanoğlu için fazla iyi" olduğudur.İnsanoğlu için fazla iyi Keneviri yasaklatanlar ve hala yasak kalmasına en büyük destekte bulunanlar açık ve net kenevirin kullanılmamasından yararlanan büyük firmalardır. Şu an halen ABD'deki eyaletlerde keneviri yasallaştırma çabalarına karşın milyon dolarlar harcayan büyük firmalar var. Bu durumun başka ülkelerde de çok değiştiğini sanmıyorum. İlk kez yasaklandığı zaman yasaklanmasını destekleyen firmalar kenevirin endüstriyel özelliklerinin kendi endüstriyel ürünlerinden daha ekonomik alternatif olduğundan keneviri marketten uzaklaştırmak isteyen firmalardı. Şimdiyse hapishane yapımı, ilaç ve alkol üretimiyle ilgilenen firmalar da var. Bunlar dışında polis ve güvenlik birimi yetiştiren okullar kısaca yasak tutulmasını sağladıkça para kazanan insanlar da kenevirin yasaklanmasını destekliyorlar. Tam olarak nasıl para kazandıklarını tahmin edebiliyorsunuzdur. Ama eğer en dikkat çekici olan ilaç firmalarının yasağı destekleme sebebini merak ederseniz esrarın çok yönlü ve çok ucuz tıbbi kullanım alanı olduğudur. 200'den fazla farklı tıbbi hastalığın esrara olumlu yanıt verdiğini biliyor muydunuz? Özellikle depresyon ve acıya karşı kullanışlı olsa da kanser ve kemoterapinin yan etkileri dahil olmak üzere birçok tıbbi kullanım alanı var ve bazı durumlarda esrarın yaptığını başka ilaçların yapamayacağı bile söyleniyor. İlaç firmaları esrarın tıbbi kullanımından çokpara kazanamayacakları için şu andaki kullanılan ilaçlarının yerini korumak amacıyla esrarın yasallaştırılmasına karşılar. Bu tür bir durum diğer şirketler için de geçerli ama anlatması çok fazla yer kaplayacağı için sadece isimleriyle bırakıp esrarın insanoğlu için fazla iyi olduğunu söylemekle kalmak istiyorum.O kadar iyi bir bitkiyse halk neden bu durumu fark edemiyor?Türkiye'de halkın esrarı esrarengiz bir bitki olarak bilmesi için çok fazla sebep sayılabilir. Ama ilk olarak bu işte kişisel çıkarları olan insanların halkın üzerinde büyük etkisi olan insanlarla bağı olmasıyla başlayabilirim. Bir şekilde Türkiye'de genel bir yargı olarak esrar genel uyuşturucular kategorisinde görülüyor, çok zararlı ve hatta ölümcül bir madde olduğu bile düşünülüyor. Bu durumun oluşmasında çok fazla etken var, ama örneğin gözüme çarpanlardan biri Türkçe kaynakların bu konuda yanıltıcı olmasıdır. İngilizce makalelerde ve kaynaklarda rahatça bulabileceğiniz bilgileri Türkçe saygıdeğer sitelerde pek bulamıyorsunuz. Hatta yanıltıcıdan öte düpedüz yanlış bilgilerle bile karşılaşabiliyorsunuz. ABD'de ise şu anda birkaç eyalette esrar tamamen yasal ve hala daha fazla eyalette yasallaşma yolunda gidiyor. Birkaç eyalette ise bu durum tıbbi kullanımı için geçerli. Esrarın yasallaşması yine de olması gerektiğinden yavaş ilerlemekte, çünkü büyük firmaların parasıyla sesini duyuran politikacıların propagandaları özellikle halkın belirli biryaştan sonrasını çok etkilemekte. Bunun dışında yanıltıcı bilimsel deneyler de işin içerisinde büyük bir role sahip. Örneğin belgeselde (7:56) 1974 Heaş-Tulane incelemesinden bahsediliyor ve incelemede maymunlara ortalama bir insandan çok dahayüksek dozlarda gaz maskesinden esrar verildikten sonra beyin hücrelerinin öldüğünü rapor ettiklerinden bahsediyor. Bu inceleme bilimsel olarak geçse de gaz maskesinden esrar verilirken dozajın yüksekliği nedeniyle o süre boyunca oksijen alamadıklarından bahsedilmediğini biliyor muydunuz? Tüm bunlar bir gün ortaya çıkacak olan gerçeğin geciktirilmesi için yapılan çabalardır, o günü olabildiğince geciktirip daha fazla para elde etmek için yapılmaktadır.Peki yasal durumunun halk için yararları nedir?Yasal olmaması insanların esrara olan isteklerini azaltmadığı için sadece esrarın değerini yükseltiyor. Yüksek değerinden dolayı gençler çalışıp iş sahibi olmaya çalışmaktansa esrarın üretiminin kolay olduğu yerlerden zor olduğu yerlere maddeyi kaçak yollarla sokmakla ve kaçak esrar üretimiyle gençliklerini harcayabiliyorlar. Esrarı kullanmak isteyen, topluma zararı dokunmayan, vergisini ödeyen insanlar yakalandığı zaman hapse girebiliyor. Esrar satan insanlar esrarın yanında zararlı uyuşturucular da sattıkları için esrar almak isteyen insanlar başka maddelerle de karşılaşmış oluyorlar. Esrarın üretiminden dağıtımına her adımında rol oynayan insanlar gizli bir işin içinde olduğu için hayatlarını tehlikeye atıyorlar ve vergi ödemiyorlar. Halkın ödediği vergiyle polislerin ve hapishanelerin sürekliliğini sağlıyor. İnsanlar sağlıkları için belirli seçeneklerinden mahrum kalıyor ve çoğu zaman fazladan para ödüyor. Kağıt üretimi için çok daha az ekonomik yollara başvuruyoruz ve kenevirin biyoelektrik potansiyelinden yararlanmıyoruz ve sonucunda küresel ısınmayı desteklemiş oluyoruz. Tüm bunları göz önünde bulundurarak esrarın esrarengizliğini en kısa sürede kaybetmesini umut ediyorum."The Union: The Business Behind Getting High" eserinin üstüne yazılmıştır.Algının Evrimi ve Matematik"Matematikçinin desenleri, tıpkı ressam veya şairinkiler gibi güzel; fikirleri, tıpkı renkler veya kelimeler gibi içerisinde birbirine oturmalıdır. Güzellik ilk sınavdır: Çirkin matematik için bu dünyada kalıcı bir yer yoktur.." -G.H. Hardy, Bir Matematikçinin SavunmasıEğer çevrenizi daha önce izlediyseniz ve bütün dikkatinizle incelediyseniz farketmişsinizdir ki matematiksel bir estetik anlayışına sahibiz. Şu an etrafınıza bakın, insan yapımı vematematiksel anlamda düzgün olmayan bir şey bulmaya çalışın. Muhtemeldir kibulamayacaksınız. Evlerimizi dekore ettiğimiz mobilyalara, simasını beğendiğimiz binalara,araçlara bakın. Hepsi bir ölçüde düzgünlük barındırır ki bu doğal algıdan çok uzaktır. Doğadaaksine kaos hakimdir. Bir nehir, yatağını düzgün kurmaya uğraşmaz, en dirençsiz yolu seçerkendine. Dağlar konik olmaya uğraşmaz, milyonlarca yıllık sismik hareket onları rastgelelikiçerisinde şekillendirir. Hâliyle ilkel insanın çevresinde düzgünlük yoktur. Birbirine giren ağaçdalları, gelişigüzel dizilmiş çiçekler, her biri diğerinden farklı bulutlar, şekilsiz taşlar ileşekillenmiş bir yaşam süren ilkel insan için doğal ve normal olan kaotik şekillerdir.Algının neden bu yönde kaydığını anlamak için önce bu şekiller neden matematiğin ilgisiniçekmiştir bunu anlamamız lazım. 'Düzgün çokgen' olarak adlandırdığımız şekiller geometrinin enilkel uğraşlarındandır çünkü anlaşılması kolaydır. Hatırı sayılır miktar simetri içerirler ve ölçümlerile ampirik sezgiciliğe açıklardır. Bu derece düzenli yapıların da hâliyle matematiksel merakıtetikler bir yanı vardır. Öklidyen geometrinin ilk temellerinin atılması ve bu temel şekillerin büyükölçüde anlaşılması uygulamanın önünü açmıştır. Tabii ki böyle bilgilere yalnız dönemin bilginleriulaşabiliyordu. Bu bilginlerden halka yansıması ise muhtemelen ihtişamlı yapıtlarla olmuştu.Roma mimarisini ele alın mesela, geometrik şekiller içerisinde kurulmuş bu ihtişamlı yapılarınhalkı büyülememesi mümkün değildir. Bu noktada bir not düşmeliyim ki geometrik şekillermatematikçiler tarafından keşfedilip sonradan halka inmemiştir, örneğin tekerleğin icadından beriçember şekli insanlık için mevcuttur fakat bu şekil ilkel insan için bir pratiklik ifade eder, biraraçtır o. Şeklin incelenmesi ve sonrasında mimariye dönüşmesi ise sanattır ve etrafında bir estetikalgısı oluşturur. Böylece şekil araç olmanın ötesine geçer ve estetik bir anlam kazanır.Bu algı kayması sadece mimariden kaynaklı değildir.Sanatın bütün formları matematikten payına düşeni almıştır.Müziğin içerisindeki matematikten bahsetmeme gerek dahi yoksanırım. Ritimlerin aksamasından tutun notaların formalizeedilmesine kadar tüm temel unsurlar, sayılar teorisinin oyunalanındadır. Matematikselleşen estetik algısının daha modernörneklerinden birisi de kübizm akımıdır. Matematiksel şekillerlebir harmoni yakalamaya çalışan onlarca sanatçı, öncesinden biradım ileri giderek doğal yapıları kübik bir şekilde ifadeetmişlerdir. Bunun en ikonik örneklerinden birisi de yandakitablodur. Çıplak bir kadın, bütün doğallığıyla kübik birperspektifle resmedilmiştir. Sanatın dışında da eğitiminyaygınlaşması, algının bu yönde kaymasında etkendir.Yukarıdaki alıntıda Hardy'nin bahsettiği gibi matematik, içindegüzel olanı ve sadece güzel olanı barındırır. Kendine has bir Figure dans un Fauteuilcazibesi vardır. Matematik eğitiminin halka inmesi de hâliyle bu (Oturan çıplak) Pablo Picassosapmada önemli bir rol oynar.Günümüzün evcil insanı, tıpkı ilkel insanın kaos içerisine doğması gibi, düzenin içerisindevar olmuştur. Hâliyle algısı bu çerçevede gelişmiştir. Hatta o kadar ileri gitmiştir ki doğayı dahi buçerçeveye sokmaya çalışıyoruz. Çalılarını geometrik şekillerde buduyoruz, tek tip bir ağaçla belirlibir örüntü hâlinde ağaçlandırma çalışmaları yapıyoruz, bahçelerimize tek tip bitkiler ekiyoruz. Bunarağmen birçoğumuz ara sıra şehirden uzaklaşmak istiyoruz. Doğada tatiller yapıyoruz, ormanlardayürüyüşe çıkıyoruz. Bu isteğimiz bence insanın doğasına dönüşüdür. Sadece fiziksel anlamda değilaynı zamanda algı dünyasının doğal hâline dönmesidir. Bu nedenle huzurludur. Hatta biraz aşırıyorum ile öne sürebiliriz ki düzen üzerine kurulmuş estetik algısı içerisindeki bir yaşam, kaotik birestetik algısını cazip kılmaktadır. Bu nedenle kaotik yapısıyla doğa insana estetik ve huzurlugelmektedir.-Baran ZadeoğluKaynakça:Hardy, Godfrey Harold. A Mathematician's Apology, Londra: University of Alberta Mathematical Sciences Society, 2005. PDF dosyasıEgemen Demirbaş Yeri Doldurulamayan Arzularımız her şeydir. Arzularımız oradan oraya savrulduğumuz konusuz hayatlarımızda yargılama yapabilecek referans noktasını sağlar. Ruhlarımıza yaşam nefesini üflerler. Hayatlarımızın bir anlam ifade etmesinin tek ihtimalidir arzularımız. Sizlere hayatımın korkunç trajedisini takdim ediyorum: Ben istediğim şeylere asla ulaşamayacağım. İnsanlar olarak değerimizin genetiğimizle ve seçimlerimizle belirlendiği bu düzende benim toplam skorum istediklerime ulaşabilmem için yeterli değil. İsteklerim mutluluk hayali için vazgeçilemez iken ben onları elde edebilecek potansiyele sahip değilim. Ağzımdan birçok söz çıkabilir. Adalet üzerine, çarpıklık üzerine. Işık dalgalarının hayatın anlamı üzerindeki korkunç hakimiyeti üzerine. Fakat şu bilinsin ki, asıl derdim şimdi ve her zaman, istediklerimi elde edememiş olmamdır. Ben uzun zamandır verdiğim yalnızlık mücadelemde, benden arzularımın yeşermesi için hiçbir şeyi esirgemeyip gerçekleşmemesi için de bütün şartları sağlayan varoluşuma karşı, son çare olarak bütün bu yapıyı reddetmeyi seçtim. Kırılan kalbim bir savunma mekanizması olarak beni bu inkârcılığa mecbur bıraktı. Fakat anlık bir görüntü, geçmişten gelen bir imge, içinde kaybolabileceğim bir çift göz, merhametsiz bir gülümseme bana kaybettiklerimi hatırlatmaya yeter de artar. Saniyeden daha kısa bir süre içerisinde dünya başıma yıkılabilir. Gerçek savaş, gerçek "kötülük" burada. Bütün savaşların, parçalanmanın çıktığı yer burası. Deliliğin kaynağı. Ruhumun en derinlerindeki bu ikililik. Yine isimlerden dolayı yaptığım bir tercih olarak Adam Philips'in Kaçırdıklarımız: Yaşanmış Hayata Övgü adlı kitabını okudum. Kaçan fırsatların ve kaybedilen geleceklerin korkunç zulmü ve bunlarla baş etme yöntemleri üzerine bir çalışma. Bütün yazılanlardan ve çizilenlerden sonra varabildiğim sonuç, yazarla fikirlerimizin buluştuğu bağlantı noktası, arzularımızın bizim üzerimizdeki belirleyiciliğidir. Hepimiz isteyerek ya da istemeyerek planlar yaparız. Ve aslında bir şey arzularken, bir sonuç beklerken her defasında korkunç bir kumar oynarız. Arzulamak yalnızca tatmin olmak değildir. Sahip olmadıklarınız sizin hakkınızda, sahip olduklarınızın söyleyebileceğinden hep daha fazlasını söyler. Arzuladığınız erişilebilirse eğer, dünya güzel bir yerdir. Bunun ötesine geçip, kaderinize, şartlarınıza baş kaldırma cüretini gösterdiğinizde ise dünyada ahenge yer olmadığını görürsünüz. Sizi koruyup kollayacak bir düzen yoktur. Kader oyunlarını oynarken arzularınıza kayıtsızdır. Biyolojik olasılıklar hayallerinize gözünü kan bürümüş bir vahşetle saldırır. Doğuştan gelen yetenekleriniz, çevrenizden gelen kişiliğiniz ve sizi değiştiren travmalarınız. Bunların kombinasyonu size istediğiniz kapıları açabilir ya da açamaz. Elinizden geleni yaparsanız, doğru taktikleri uygularsanız yine de istediğinize ulaşamayabilirsiniz. Hayat size doğru kartları verir ya da vermez. Zafer ya da hüsran. Cennet ya da cehennem. İnsanların en ilkel duygusu, tatmin olmak. Medeniyetimiz, insanlık mirasımız bunun üzerine kurulu. Bütün savaşlarıyla, kültürleriyle ve diğer saçmalıklarıyla hâlâ sapasağlam ayakta duruyor. Sonsuz bir yarış. İnsanları cinayete götüren ya da şiir yazdıran türden. Ben bu kaosun içerisinde şansız olanlardanım. Hayır şans göreceli değildir. Yeterince sağlıklı olmam şu an beni mutlu etmeye yetmiyor çünkü bu benim için henüz bir arzu nesnesi değil. İstediğimiz şeylerin onlara anlam ifade etmeyen başkalarına dağıtılması gibi hastalıklı bir espri anlayışı var kaderin. Bir şey istememeye karar verecekseniz eğer, hayal kırıklığına uğramamak için, çok dikkatli düşünün. Çünkü bir anlık bir zayıflık, bir berraklık sizi yok etmeye yeterlidir. Bu yolun dönüşü yoktur. Fedakârlık çevrenizdekilerde minnet uyandırabilir ama sizi kendinize karşı koruyamaz. Kendimize karşı oynadığımız bir saklambaçtır bu. İsteklerimizi gerçekleştirme yolculuğunda modern bankacılık gibi arzularımı biriktirmemiz isteniyor. Ve zamanı geldiğinde ortaya çıkarmak ve harcamak. Belli bir yaşa gelince hepimizin yaptığı, yapmamız beklenen imkânsız seçim gibi. Hayatlarımızın seçimi. Beni tatmin edecek şeyleri önceden görmem ve asla değişmemem. Bu nasıl bir çelişkidir ki esnekliği ödüllendiren bu düzen, beni arzularım konusunda sabit olmaya zorluyor. Fiziksel olarak işlevsel, ruhsal olarak çoktandır normalliğini kaybetmiş varlıklarız hepimiz. Şu aşamada hasar raporu düzenlemek çok komik ve bir o kadar da anlamsız. Bu hayatı kaçırdığımdan neredeyse eminim. Artık peşinde olduğum şey tatmin değil. Özgürleşme, tahliye. Bir tepki olarak ömrümün geri kalanını, zorla imkânsız hale getirilen arzularıma kayıtsız bir şekilde, direnerek geçireceğim. Tatmin olmak ve hüsrana uğramak arasındaki sessizlikte günlerimi bir şeyler yaparak harcamam gerekiyor. Herhangi bir şeyler. Hayatıma, geldiğim noktaya bir an bile olsun bakacak tahammülüm yok. Hareket halinde olmalıyım. Zihnimi serbest bırakıyorum. Bedenim gittikçe azalıyor, ta ki zaman ikisine de yetişinceye kadar. Seçimlerim tükendiği zaman yenilgiyi kabul edebilirim. HARESE Bazı sorunlar vardır ki ne bir ülkeye ne de bir bölgeye aittir. İnsanlığın, daha doğrusu vicdanı olan her insanın ortak sorunudur. Mülteci sorunu da bu sorunlardan birisidir. Bu aralar sık sık bu insanların, insani şartlarda yaşamayan bu insanların, hikâyelerini düşünürken buluyorum kendimi. Hangi görüşü, hangi ideolojiyi desteklerseniz destekleyin bu insanları görmezden gelmeniz çok ama çok zor. Her trafik ışığında, her köşe başında, her sokakta ayrı bir yaşam mücadelesine şahit oluyoruz. Üstümüzde onlarca kat kıyafetimizle havanın soğukluğundan şikayet ederken ayağı çıplak o çocukları gördükçe insanın kalbi acıyor. Eminim çoğu insan bu duygularla boğuşuyor bu günlerde. Bu insanların mücadelelerini her gün haberlerde, sokaklarda, sosyal medyada gördükçe duruma alışmaya başladığımız zamanlardayız. İşte böyle bir zamanda elime Zülfü Livaneli’nin Huzursuzluk adlı kitabı geçti ve bana yaşanan tüm bu acıları, çekilen çileleri, haksızlıkları yeniden hatırlattı. Bana çok ama çok anlamlı hatta tüm bu yaşananların nedeni sayılabilecek bir kelime kazandırdı bu kitap. Kitabımız “Harese nedir bilir misin oğlum?” diye başlıyor. Harese; Arapça, eski bir kelimedir. Bildiğimiz hırs, haris, ihtiras kelimeleri de bu kelimeden türemiştir. Harese, devenin çölde çok sevdiği bir dikeni yemesi buna bağlı olarak ağzında oluşan yaraların kanaması ve bu kan tadından zevk alan devenin dikeni yedikçe daha çok kanamaya sebep olması ve durmadığı takdirde kan kaybından ölmesi demekmiş. “…Böylece yedikçe kanar, kanadıkça yer, bir türlü kendi kanına doyamaz ve engel olunmazsa kan kaybından ölür deve…” Günümüz Ortadoğu’sunu özetleyen bir kelime aslında. “Bütün Ortadoğu’nun âdeti budur oğlum, tarih boyunca birbirini öldürür ama aslında kendini öldürdüğünü anlamaz. Kendi kanının tadından sarhoş olur.”Hangi hırs, hangi amaç bu kadar insanın hayatından daha değerli olabilir aklım almıyor. Kimi, hangi görüşü suçlamalı bilmiyorum. Tek bildiğim hiçbir insanın hayatının bu kadar değersiz olmadığı. Hiçbir insan sevdiklerini kaybetmeyi, kucağında bebeğiyle bilmediği bir ülkede çaresiz kalmayı, hor görülmeyi hak etmez. Belki gücümüz savaşı bitirmeye yetmez. O insanların hepsine yardım etmemiz de imkansızdır belki. Biliyoruz ki maddi şeyler elbette bir şekilde karşılanır. Şahsen ben devletin bu konuda yaptığı her türlü maddi desteğin, o insanlara faydalı olacak her türlü hizmetin sonuna kadar arkasındayım. Ancak iş bununla bitmiyor. Benim söz ettiğim yardım türü daha farklı ve çok daha anlamlı. Onlarca yardıma muhtaç insana kapılarını açmış bir ülkenin vatandaşları olarak bizim yapabileceğimiz şeylerin sayısı da oldukça fazla. En ama en önemlisi o insanlara bu ülkede istenmediklerini hissettirecek her türlü söz, davranış ve itici bakışlardan uzak durmak. Bu asla onları görmezden gelmek, yanlarından öylece yürüyüp gitmek demek değil. O insanların en çok muhtaç olduğu şeylerden birinin sevgi ve iletişim olduğunu yakın zamanda yaşadığım bir olay bana çok net bir şekilde anlattı. Yardıma muhtaç kardeşlerimizden biri yerde oturmuş o soğukta öylece bekliyordu. Kardeşimle aynı yaşlarda olan bu çocuğun önünden öylece geçip gitmek benim için imkansızdı. O an aklımdan o çocukla ilgili onlarca üzücü senaryo ve soru geçti. Acaba ailesini kaybetmiş miydi? Acaba gece nerede kalacaktı? Karnı tok muydu? Aklımda bu sorularla ve burnumda garip bir sızıyla o çocuğa yaklaştım ve sevebildiğim kadar sevdim onu. Çocuğun mutluluğunu günler geçmesine rağmen unutamıyorum. Eminim önüne para bırakıp gitmemden çok daha mutlu olmuştur. Ailesi olduğunu tahmin ettiğim kişiler yanına gelmeseydi o çocuğu orada nasıl bırakacaktım hiçbir fikrim yok. O çocuğu görünce aklımda canlanan üzücü hikayelerden birinin kahramanı olmadığım için tekrar şükrettim ve o insanların kahramanı olmaya karar verdim. Umarım tek umudu bizler olan o acılı insanların yaralarına az da olsa çare olabiliriz. Buse Halıç Özgür Demir Karşının Ölüsü “Esasen, yeryüzünün belli bir kısmında kimsenin bir başkasından daha fazla hakkı yoktur.”(Kant) İçinde bulunduğumuz günlerde dünyanın birincil gündemi gezegenin dört bir yanını etkisi altına alan Covid-19 virüsü salgını olsa bile, mültecilik ve istemsiz göçler halen büyük bir sorun olarak karşımıza çıkıyor. Mülteci kamplarındaki sayıları binleri aşan insanlar, çadırdan şehirler, botlarla kaçmaya çalışırken boğulup karaya vuran insan cesetleri, açlık, sefalet ve benzerleri gibi sanıyorum ki hiçbir insanın deneyimlemek istemeyeceği durumlar ve bu durumların beraberinde getirdiği sorunlar azımsanmayacak kadar büyük insan toplulukları tarafından gündelik olarak yaşanmakta. İnsanların tarihte 1. ve 2. dünya savaşlarında, günümüzde Suriye, Irak, Yemen, Afganistan, İran, Filistin ve daha sayamayacağım nice ülkelerdeki örneklerinde de görüldüğü gibi parçası olmadıkları savaşlardan dolayı oradan oraya sürüklenişi oldum olası bir dert olmuştur içimde. Uzun yıllar boyu dünyanın çeşitli yerlerinde savaş fotoğrafçılığı yapmış ve insanların bu gibi kriz anlarında bir avuç eşyalarını alelacele sırtlanıp gerek kendi, gerek sevdiklerinin canlarını kurtarmak umuduyla bilinmeze doğru yol aldıkları göç manzaralarına kamerasının objektifinden tanıklık eden Coşkun Aral, bu trajediyi youtube mecrasına yüklediği bir videodaki “Bir Sabah Savaşa Uyanmak” (Aral) başlığıyla çarpıcı bir şekilde özetliyor. Yakın bir tarihte vefat eden ve öldüğü ana kadar sağlığı el verdikçe düşünmeye, üretmeye devam eden, yakın geçmişin en başarılı filozof-yazarları arasında gördüğüm Zygmunt Bauman; Kapımızdaki Yabancılar adlı kitabında toplumun çoğunluğunu oluşturan kesimlerin mülteci ve zorunlu göç mağdurlarına karşı bakışını gerek başlığındaki ‘yabancılar’ yakıştırmasıyla gerekse yazımındaki eleştirel dille tabiri caizse yerden yere vuruyor. Kitabın ilk başlarında, mültecilere karşı dışlamacı politika benimseyen ve bu sorununu o duruma düşmesinde hiçbir suçu olmayan, çaresizce insanlık adına yardım isteyen zorunlu göç mağdurlarını aşağılayarak ve görmezden gelerek aşabileceklerini düşünen, yokluk nedir bilmeyen, dünyanın kendi yaşadıkları gibi güllük gülistanlık olduğunu sanan o sözde modern insanları, “Yabancı düşmanlığı ve ırkçılık tedavi değil, semptomdur."(Bauman, 15) cümlesiyle yermekten de geri durmuyor. Kendinden olmayana değer vermeyen ve ‘bana dokunmayan yılan bin yaşasın’ ilkesiyle hareket eden insanların sergilediği yabancı düşmanlığı ve ırkçılık, toplumun ne kadar hasta bir hale geldiğinin apaçık bir ibaresidir benim görüşümce. İş kendi ve sevdiklerinin can sağlığı olunca içinde bulunduğumuz salgın sürecinde haklı bir şekilde yönetimlere gereken önlemlerin alınması konusunda baskıda bulunup, sağlıklarını garanti altına almaya çalışan insanlar, konu bir başkasının mültecilik adı altında çektiği acılar olunca sanki hiçbir şey yokmuşçasına çarpıcı gerçeklere göz yumup hayatlarına umarsızca devam edebiliyorlar. Kapımızdaki Yabancılar kitabında Bauman, son derece katıldığım, keşke ben yazmış olsaydım diye içten içe imrendiğim şu cümlesiyle bu konudaki düşüncelerime adeta tercüman oldu; "Sadece kendimizi düşünmemize sebep olan konfor kültürü bizi başka insanların haykırışlarına duyarsız kılıyor. Başkalarının acı çekmesine alışık bir hale geldik: Beni etkilemiyor, beni ilgilendirmez, benim işim değil!" (Bauman, 12) Eşitlik, paylaşmak, özgürlük, kardeşlik gibi kelimelerden korkusundan geceleri gözlerine uyku girmeyen, toplansa yüzlerce kişinin hayatı boyunca refah içinde harcamak suretiyle dahi bitiremeyeceği zenginliğe sahip olan, kendini dünyanın geri kalanından üstte ve daha değerli gören, ilerlemenin yegâne destekçisi kendileriymiş gibi narsistcesine bir yanılgıya kapılan, yeri geldiğinde çıkarları uğruna savaşlar çıkaran, o savaşları haklı gösterebilmek uğruna halkı ayrıştırmaktan, kardeşi kardeşe kırdırmaktan geri durmayan ahlaksız ve bir o kadar da kötücül insan kisveleri var oldukça, insanlık tarihinde mültecilik, ırkçılık, milliyetçilik, partizanlık, kölelik gibi 21. yüzyılda silinip gitmesi gerekirken bugünlerde yeniden ortaçağdaki ihtişamına kavuşmuş gibi duran utanç kaynakları varlıklarına varlık katarak büyük insan topluluklarını etkilemeye tam gaz devam edecektir. Oysa bana göre bu gibi insanlara dur dersek eğer paylaşarak, özgür ve eşit bir şekilde yaşamak hiç de zor değil. Ne demiş Nâzım Hikmet; “Yaşamak bir ağaç gibi tek ve hür ve bir orman gibi kardeşçesine…” ( Ran, web.) Tıpkı bir orman gibi insanlık da bir bütündür benim nazarımda. Ormanın bir parçası yanarken diğer parçaların bu yangından etkilenmeyeceğini düşünmek mantıksız olduğu gibi büyük bir yanlıştır aynı zamanda. Bu yanlışlıktan dönülmediği sürece günün birinde bir sabah savaşa uyanıp, Kapımızdaki Yabancılar’daki ‘yabancı’ olabileceğimin bilinciyle, Leyla Alp’in yazdığı gibi karşının ölüsü olmaya, onlarla beraber durmaya devam edeceğim. Çünkü “Ben karşının ölüsüyüm. Hani itip kalktığınız, hani yok saydığınız, hani yok etmek istediğiniz, hani yok edemediğiniz, susturamadığınız, susturamayacağınız...”(Alp) Kaynakça Alp, Leyla. “Ben karşının ölüsüyüm”. Şiir. Web. Aral, Coşkun. (2019, Kasım 1). Bir Sabah Savaşa Uyanmak. [Video dosyası]. https://www.youtube.com/watch?v=fcZGxo9FrIw adresinden elde edilmiştir. Aral, Coşkun. 2018. Fotoğraf. Exodus-Déjà Vu. Cenevre. Bauman, Zygmunt. Kapımızdaki Yabancılar. İstanbul: Ayrıntı Yayınları. ( 2018.) Kant, Immanuel. Web. Ran, Nazım Hikmet. “Davet”. Şiir. Web. Fırat DEMİRALP KENDİN OLMANIN BEDELİ Halihazırda yaşamını sürdüren canlı türlerinin en akıllısı olan insanlar olaraktan kimi zaman kasıtlı kimi zamansa farkında olmadan yaptığımız bir şey var: Kendimizi diğer insanlara beğendirme çabamız… Bunu yapmaya öylesine gönül adamışız ki biraz düşününce neredeyse tüm davranışlarımızın arkasında bunun saklandığını görüyoruz. Mesela gecesinde çok geç yattığınız bir hafta içi sabahını düşünelim. Alarmınız o tiz sesiyle çalıyor ve siz yataktan kalkıp kalkmamak arasında cebelleşiyorsunuz. Belki çarşafınızın yumuşak dokusu sizi daha da içine çekerek zekice bir akıl oyunu oynamaya çalışıyor ama siz aniden o gün toplumda oynamanız gereken seçkin bir rol olduğunu hatırlıyorsunuz. Bir şirketin genel müdür yardımcısı olarak baştan aşağıya jilet gibi görünmeniz gerektiğini ya da isim yapmış bir üniversitenin kıdemli profesörlerinden biri olarak insanların gözünde saygınlığınızı yitirmemeniz gerektiğini çok iyi biliyorsunuz. Bütün bunları düşünmek kendi iç savaşınızı kazanmanıza biraz daha yardımcı oluyor ve sonunda gözlerinizi aralamayı başarıyorsunuz çünkü o iddialı imajınızı yaratmak için tatlı mı tatlı uykunuzdan biraz feragat etmeniz gerekecek. Siz her ne kadar bunu kendiniz için yaptığınızı, yani düz mantıkla kendiniz için süslendiğinizi, söyleseniz de gerçeği adımız gibi bildiğimizi siz de biliyorsunuz. Bir topluluğun parçası iken takındığınız her tavrın, giyim kuşamınıza gösterdiğiniz ekstra özen de buna dahil olmak üzere, sizden önemli parçalar yansıttığının farkındasınız. Bu yansımanın diğer insanlara nasıl döndüğüyse işin kilit noktası. Sizi nasıl algıladıkları, hakkınızda ne düşündükleri, ilk izlenimlerinin ne olduğu belki de sizin kendiniz için ne düşündüğünüzden daha bile önemli. Her yerde olduğunuz gibi varolabilmenin ve kabul edildiğinizi bilmenin verdiği haz hemen hemen hiçbir şeyle örtüşemez sanırım. Onun yarattığı mutluluk duygusu ise pahabiçilemezdir fakat olur da aksi yaşanırsa bunun tam anlamıyla bir felaket olduğunu söylersem yalan söylemiş sayılmam. Sosyal normlar tarafından kabul edilmemek, gittiği hiçbir yere uyum sağlayamamak veya tıpkı Mrs. C. gibi altmış yedi yıl boyunca sadece bir gün yaşadığını hissedip onu da hiç yaşamamış olmayı dilemiş olmak felaketlerin en babasıdır. Hayatta bir kere reddedildik mi bir daha eskisi gibi olamıyor, aynı şekilde hissedemiyoruz bazen. Duygularımız zedeleniyor, beklentilerimiz kararıyor ve aynaya aynı gözlerle bakamıyoruz. Kendimizi nasıl gördüğümüzden çok başkasının bizi nasıl gördüğü daha da önemli oluveriyor bir anda ve eski bahaneler geçerliliğini yitiriyor. Ağzımız ya da dilimiz “Umrumda değil, kim ne düşünürse düşünsün” diye isyan ediyor ama benliğimiz buna yürekten inanmıyor. Vicdanımız insanların dedikodu malzemesi olmaktan utanç duyuyor ama yaşattıklarından ötürü pişman da olamıyor. Bedenimize sinen is lekelerinden arınmak için Mrs. C. gibi haftalarca kendimizi suyla arıtmaya çalışıyoruz kimi zaman. Sonrasında ise sineye çekilip kimseyle bir şey paylaşmama evresine geçiyoruz çünkü artık diğerlerinin doğru ahlak yasasına ters düştüğümüzden oldukça eminiz. Yirmi dört saatliğine kendin olmanın bedeli çoğu zaman altmış yedi yıldan da fazla sürüyor. İnsan en çok doğru anlaşılmamaktan, kabul edilmemekten yakınıyor ama aynı hatayı kendisinin de yaptığının farkına varamıyor. Onaylanmayı bekliyor bir köşede sessizce. Kendi kendinin sessiz çığlığı oluyor. Aynı anlatıcının yaptığı gibi onaylanmayı ve geçmişi hatırlatan bu donukluğun yok olmasını. Geçmişimize ait ufak bir anı, mantıksız davrandığımız ama bunun önemsiz olduğu küçük bir zaman dilimi, kısa bir süreliğine hayatımızda ilk defa kendimiz olduğumuz o saatler… Bize tamamiyle doğru ama başkalarına her şeyiyle yanlış gelen o erdemli hatamız! Paramızı, adımızı, servetimizi hatta onurumuzu dahi feda edecek kadar gözümüzü karartan bir olay, bir mekan, bir insan. Bartu Adıbelli 21803215 YEİS Bugün sabah evde kendime acı sayılabilecek bir kahve yaptım. Onu içerken gözüme yıllardır dokunmadığım bir defter çarptı. Açtım içine baktım, birkaç satır karalayıp kenara atmış, varlığını bile unutup gitmişim. Aldım tekrar kalemi elime tek tek umut ettiklerimi yazdım, dileklerimi, hayallerimi… İçimde kaybettiğim birine seslenir gibi hissediyordum tüm o kelimeler kalemimin ucundan dökülürken. Belki de kaybettiğim hayallerim vardı, belki de sesi hiç çıkamamış isyanlarım. Sahiden böyle kolay mıydı umudu kaybetmek hatta kaybettiğini bile unutabilmek? Her yeni gün yeni bir umutsa, yaşamıyor muyuz umudumuzu unuttuğumuz günleri? Düşüncelerim düğüm düğüm olurken, bir yudum kahve daha boğazımdan acı tadını bırakarak geçti… Etrafıma bakıyorum. Arkadaşlarımı, ailemi, tanıdığım insanları, hayatına dokunduklarımı, dokunmadıklarımı ve hatta sadece yüzünü sokakta gördüğüm tüm herkesi hayal etmeye çalışıyorum. Neye benzediklerini tek tek zihnimde çiziyorum. Aslında hepimiz görünüşte çok farklı bireyleriz. Ayrı hayatlarımız, farklı farklı dertlerimiz, değişik tonlarda gülüşlerimiz var. Evet, görünüşte ayrıyız birbirimizden ama içimizde taşıdığımız umudun kasıklarımıza verdiği ağrı hepimizde aynı aslında. Farklı dileklerimiz var, hepimiz belki de farklı dili konuşuyoruz ama ortak dile ihtiyaç olmadan ümit edip sevgimizi paylaşıyoruz. Umut etme kavramı hayatımıza girdiğinde hepimiz aynı heyecanı yaşıyor, aynı kuşların cıvıltısını kulaklarımızda hissediyoruz, belki de aynı coşku denizinde sadece farklı kıyılarda yüzüyoruz. Hepimiz umudu hissettiğimiz yerde bir olup, insanlığımızı hatırlıyoruz. Belki de sadece o zaman yaşıyoruz. Çoğu insanın amacını, isteğini sorsak belki de en çok “mutluluk, huzur” gibi cevaplar alırız. Hayatları boyunca mutluluk için çalışanlar, rahata, huzura ermek isteyenler ama canları yandığında hemen vazgeçenler, kaçanlar… Mutluluğu bu denli çok isterken neden hep yanlış yerde ararız bilinmez. Biz mutluluğu isteriz ama umudun uzattığı eli ittirip isteriz. Oysa mutluluğun sıcaklığını hissedebilmek için başta umut etmemiz, hayal kurmamız gerekir. Umudun elini tuttuğumuz, hayallerimize inanıp güvendiğimiz vakit mutluluk bize kucak açacak, asıl olanı görmemize olanak verecektir. Umut etmek, kararlarımızın ilk basamağı, ilk sırtımızı yasladığımız güvencedir. Umudu olmayan insanlar karanlıkta kaybolup güzel tüm duyguları zamanın girdabında yitirmeye meyilli hale geldikleri yadsınamaz bir gerçektir. İçlerinde ufalan mutluluk algısını küçük hayallerle bile olsa beslemedikçe göz göre göre kaybolmaya iterler. Kahkahaların arkası boşalır, gözyaşlarının önemi yiter. Canlarının yandığını bile hissetmemeye başlarlar ki bu acıyı hissetmedikçe insanlıklarından, kendilerinden koparlar. Hayalleri olmadığından hayal kırıklıkları yaşayamaz, hüznü hissedemez, hüznü hissetmedikçe tebessümlerin değerini kavrayamaz, sadece günlük rutinlerin oluşturduğu zaman boşluğunda süzülürler. Yaşları ilerledikçe daha da yaşamdan, candan yoksun hale gelir, bir süre sonra da isimleri, sesleri bir daha çınlamamak üzere bilinmezin boşluğunda kaybolur. Hayatsız hayatlarının limitini doldururlar. “Kararsız ve güven duygusu oturmamış insanların zihinlerinde ufak bir gezintiye çıkabilseydim keşke. Onların karanlık odalarına, mutsuz ve soğuk hayatlarına umudun sıcaklığını ve ışığını getirebilseydim. Onlara kim olduklarını hatırlatıp, kendilerine yaptıkları nankörlükleri tek tek gösterebilseydim...” diye geçirdim içimden, bu sabah evde kalem elimde umutlarımın rüzgarına kendimi bırakmışken. O kadar çok kör insan vardı ki; yürekleri kararmış, ışıkları sönmüş belki de kendinden çoktan vazgeçmiş bireyler… Umudun tehlikelerine rağmen kendimi kaybetmemek
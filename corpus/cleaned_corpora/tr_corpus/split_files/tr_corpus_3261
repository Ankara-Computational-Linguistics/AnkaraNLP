nasıl harcayacağını iyi bildiği için.’’ (The Platform) Yaşlı adam Trimagasi bu sözlerinde oldukça haklıdır. Bazen saygıdan mahrum ve kendini geliştirmemiş olduğu halde sırf zengin olduğu için saygınlık gören insanlar görüyorum. Ancak burada paranın güç olduğunu kabul edersek, bu saygınlık tamamen maddi bir güçten ve de korkudan geldiği için benim gözümde hiçbir değeri yoktur. Asıl saygınlık, emek ve tevâzu ile kazanılmalıdır. Tevâzu sahibi olmayan insanlar kendini çok çabuk belli eder. Kendilerini ifade etme biçimlerine baksanız, kendine güvenleri o kadar tamdır ki insanları kolaylıkla manipüle edebilirler. Kendilerini olmadıkları bir insan gibi sunmakta da öyle bir başarılılardır ki o insanların yanlışını bulsanız bile, asıl hatanın sizde olduğuna inandırmaya çalışırken bulabilirsiniz kendinizi. Eleştiri kabul etmezler, sizin hatalı olduğunuz konusunda ısrarcılardır. Aslına bakarsanız, bu insanlar saygın olarak görülse bile bu sıfatı hak edecek bir insan olmamalarının haricinde, kendilerine de hatırı sayılır zarar verirler. İnsanın kendine yapıp yapabileceği en büyük kötülük kendini kusursuz zannedip eleştirilere kapatmasıdır. Çünkü öğrenmek, asla bitmeyecek bir hayat tecrübesi ve bizler de hayatın daimi öğrencileriyiz. Trimagasi, Goreng’le konuşurken ‘’Burada uzun bir süre kalacağız ya da kim bilir?’’ derken hayatta hiçbir şeyin kesinliğinin olmadığını vurguluyor. Şimdiyi, hatta belki de yıllar sonraki geleceğimizi planlıyoruz ancak bazen bir bakıyoruz ki bazı şeyler bizim planlarımıza göre şekillenmiyor. Bundan şikâyet etmek yerine, hayatın akışına kendimizi kaptırıp bazı kötü durumlardan olabildiğince az yara alarak ilerlemeyi öğrenmeliyiz. Bazen ayağımız taşa takılacak, belki de o kadar depresifleşeceğiz ki bir daha asla mutlu olamayacakmışız gibi hissedeceğiz. Böyle anlarımızda tabiat anayı düşünebiliriz. Hayatta hiçbir şey istikrarlı olmadığı gibi, doğa da istikrarlı değildir. Hiçbir mevsim birbirinin yerini tutamaz ve doğal düzenin bozulmaması için hepsinin senkronize bir şekilde yaşanması gereklidir. İnsanın hayatı da farksızdır, inişler olmazsa çıkışların bir değeri kalır mıydı? Hayatınızda her ama her istediğinizi elde etmiş olduğunuzu düşünün. Bu durumda ne için mücadele edecektiniz ki? Her şeyi mükemmelleştirmeye ve istediğimiz gibi olmadığında da hayıflanmak yerine, hayatın açık uçluluğunu kabullenip derin bir nefes aldığımızda her şeyin çok daha kolaylaştığını göreceğiz. Juárez, C. (Yapımcı) Desola, D. Ve Rivero, P. (Senarist). Gaztela, G. (Yönetmen). (2019) The Platform (Film). İspanya. AĞACA DEDE, YUSUF’A NİNE OLMAK “”Ay gibi parlayan Yusuf, Mısır’a köle diye getirilmiş, pazarda satılacaktı. Herkes ona bir paha biçiyor, âşıkları, sıraya girmiş müşteri yazılıyordu. Kimisi sandık sandık mücevher, kimisi çuval çuval misk, kimisi top top kumaş hazırlıyorlardı. Rayiç yükselmiş, fiyat arttıkça artmıştı. Tam o sırada, yüzündeki çizgilerden bütün ruhunun haritası okunabilen iki büklüm bir ninecik korkak adımlarla kalabalığa yaklaştı. Heyecandan sesi titriyordu: “Bana yol açın. Yusuf’u almak istiyorum! Sakın beni unutmayın, mezatta pey süreceğim, bana yol açın!” Muhafızlardan biri önünü kesti: “İlahi nine; asillerden ve zenginlerden bunca aşığı varken, Yusuf’u neyle alacak, mezat terazisinin kefesine ne koyacaksın?” Ninecik elini kuşağına attı: “İşte bir kelep ip size; tam 99.999 ilmek, yaşlı gözlerimin emeği!..” Muhafız, usulca koluna girdi, üzülmesini istemiyor gibiydi: “Aklın var mı senin annem? Herkes bunca hazineler yığarken meydana, eğirdiğin şu keleple mi Yusuf’a talipsin?” Ninecik Yusuf’u yürekten seviyordu besbelli. Muhafızın samimiyetini görünce çözülüverdi. İstiyordu ki kendisini meclisten sürmesin, Yusuf satılırken orada bulunabilsin, onu seyretsin, koklasın. Yalvarır gibi boynunu büküp mırıldandı: “Bilirim oğul, metaım herkesten aşağıdır amma gönül de Yusuf’u istiyor: Şu ip elimden gelenin hepsidir; bununla güzeller güzeli Yusuf’u satın alamayacağımı ben de biliyorum. Lakin maksadım odur ki beni de onun talipleri listesine yazsınlar, ‘O da Yusuf’a müşteriydi!’ desinler. Ben müşteri olayım da, belki de alıveririm!”” En son neye olmuştun müşteri ? Hangi değerli yolda koymuştun kalbini ortaya ? Ya da dur bir dakika… Sorumu değiştiriyorum. Hiçbir şey için canla başla çalıştın mı, ulaşamazsam da yolunda ölürüm dedin mi ya da? Kendimden yola çıkarak bir çıkarım yapmak istiyorum: Hayır. Hepimiz modern çağın çocuklarıyız. Ne savaş koşullarında büyüdük ne de adam gibi yokluk gördük. Yediğimiz önümüzde yemediğimiz arkamızdaydı. Üstüne bir de elimizde akıllı telefonlar, tabletler, bilgisayarlar… En ufak işimizi bile bunlarsız yapamaz olduk bir süre sonra. Kendimizi çekip sosyal medyada paylaştık, her anımızı durum diye bir başka sosyal ağa attık. Bir süre sonra asıl yaşam amacımızı unuttuk. Tek estetiğin çektiğimiz fotoğraflar, oluşturduğumuz profiller olduğunu düşündük. İnsanları takipçi sayısına göre yargıladık, tiplerine kendi aramızda değer biçtik. Güzel vücudu, yüzü olanları pohpohladık, her hareketini hoş gördük. Bu kriterlere uymayanları her davranışından yargılayıp sonra da “Kendin ol!” akımı başlattık. Kendi yıktığımız değer yargılarının olmayışından yine kendimiz şikayet ettik ama yine de uğruna baş verecek bir amaç bulamadık. Git gide köreldik aşkı ararken, aşkın bir alt basamağı olarak görülen sevgi kavramını bile unuttuk. Sanal duygular büyüttük kendi aramızda. İnsanlığı öldürdük. Klavye başından resimleri beğenerek topluma faydalı oluruz sandık, açlıktan bir deri bir kemik kalmış çocuğun fotoğraflarına bakarken kolamızı yudumlayıp, hamburgerimizden bir ısırık daha aldık. Hiçbirimiz de kalkıp bir yardım kampanyası da biz başlatalım demedik. Hadi bunları geçtim “Eee… Ben bu insanları tanımıyorum banane? “ demenizden korkuyorum çünkü. Kaç kere kalkıp anneniz babanız için önemli bir görevi üstlendiniz? Ya da bunu da boşverin… Neden yaşadınız? Amacınız neydi? 19 yıllık bir hayat yaşadım, kendime göre hedeflerim oldu ama şimdiye kadar hiçbir şey için tam olarak canımı dişime takmadım. Hep bir şeyler yapıyorum nasılsa neden özel bir nedenden ötürü olsun diye düşünürdüm ama hayatımız boş geçirmek için çok kısa. Ne kadar daha bu dünyada kalırım bilinmez. Şansım varken, elimden bir şeyler gelirken insanlık için ya da sadece kendi iç huzurum için çalışmam mantıklı olmaz mı? Bütün yaşamdan kopup yalnızca hayır işlerine vermek kendimizi değil kastım ya da gece gündüz çalışıp çevremizi unutmak. Diyorum ki gelin küçük olsa da bir amacımız olsun, Bülbül’ün Kırk Şarkısı’ndaki bülbül olup sevdiğimiz çevresinde pervane olamasak da, bir ömrü onun uğruna harcayıp, onla birlikte sevinip, onla beraber üzülemesek de sevdiğimiz biri için ya da bir iş için birkaç saatimizi verelim. Biri “Neden?” dediğinde başımızı eğmek yerine gururla bakıp ( ya da karakterinize göre yarı utangaç ama altında gurur olduğu belli olan bir gülümsemeyle ) Amacım ; şu. Şunun için yaşıyorum diyebilelim. Bu sabah bir haber izledim. Yaşlı bir dedemiz vardı hikayenin odağında. Bu tonton dedemiz gittiği her yere ağaç dikmeyi kendine görev edinmiş. Yalnız bu ağaçları dikmiyor, aynı zamanda çevredeki diğer ağaçları da suluyor, onlara bakım yapıyor. Birkaç haberci bu dedemizle konuşmuşlar çünkü bu yaptığı işler için kendisine para teklif edenler olmuş reddedince de dikkatleri üzerine çekmiş. Dedemiz birçok konudan bahsediyor sonra duruyor ve tereddütlü gözlerle bakıp diyor ki “Her gün rüyamda bizim hanımı görüyorum. Ne zaman yolculuk bey diyor. Cevap veremiyorum yavrularım. Ben gidersem bu ağaçlar kime kalacak? Benden sonra bakanı bulamadım.” Sizce de artık bu dedemizin yükünü azaltmanın zamanı değil mi? Sizi bilmem ama kendi adıma bu dedemizin amacını kendi hayat amaçlarımın arasına koymayı kendime borç bilirim. Umarım hepimiz bir bülbül olamasak da sevdiğimiz yolunda ya da bir yaşlı nine ya da bir doğasever dede özsaygısı, amaçları olan insanlar oluruz. Kaynakça PALA,İskender.Bülbülün Kırk Şarkısı.2015.Kapı Yayınları Şevval Simruy Baygül MÜZMİN MUTSUZLUK Süreyya Berfe'nin Her Gölge Titrer adlı şiiri şöyle başlar: Mutlu hissediyoruz kendimizi veya mutsuz... İdeal insan yaşamından güzel günleri barındırdığı gibi kötü günleri de barındırdığı, mutlu hissettirdiği kadar mutsuz da hissettirdiği beklenir ancak bir noktadan sonra insan her sabah mutsuz kalkıyorsa yataktan, bu bir sorun demektir. Bir insan neden sürekli mutsuz hisseder? Dünyada gerçekten mutlu insan var mıdır? Peki mutluluk var mıdır? Şiiri okuduğumda aklımda canlanan sorulardan bazılarıydı bunlar. Kendime cevap verebilmem için de öncelikle insanları mutsuzluğa iten temel sebebi belirleme, sonra da mutlu ve mutsuz insan betimlemelerini enine boyuna karşılaştırma ihtiyacı duydum. Toplum yani sosyete denilen grup iğrenç bir oluşumdur. Her zaman kişinin ne yiyip ne içeceğini belirleyen, nerde nasıl davranması gerektiğini belleten, neyin doğru neyin yanlış olduğunu öğreten, rol modeller sunan ve her bireyin bu modeller gibi olmasını öngören bir oluşumun içinde zaten nasıl mutlu olmak beklenebilir ki? Kurallarla neyin nasıl yapılması gerektiğini çerçeveleyen bu çılgın yapının içinde mutluluk profilinden bahsedilemez bile kanımca. Bir de toplumun sözde ihtiyaçlarının, bütün bu saçmalıkların âlâsının sergilenebileceği bir eğitim sistemi var. Bu sosyeteye uyup sürekli bir şeyleri empoze etmeye çalışan, kendilerince her zaman en mükemmeli amaçlayan ve bu yolda insanların beynini yıkayan bir sistemden de hayır gelmeyeceği inancındayım. Toplum ve eğitim sistemi birleşerek insanları açgözlülüğe itiyor, her zaman daha fazlasını istemeyi ve eldekiyle yetinememeyi normalleştiriyor. Bu sistemden çıkan, bu toplumda yer alan insanları da başarılar asla tatmin etmiyor. Süreyya Berfe'nin de belirttiği gibi "Yan yana dizilmiş zaman parçalarını bitmeyen tükenmeyen isteklerimizle ufalıyoruz". Dahası ulaşamadıklarımızı düşünüp dertlerimize dert katıyoruz. Evet, insanları mutsuzluğa iten temel sebep toplumun kendisi ve oluşturulan eğitim sistemidir. Gelelim yine toplumun tasvir ettiği klasik mutlu ve mutsuz insan tiplemelerine. Sözde mutlu insanlar sıkıntılarının geçici olduğunun farkındayken ve "bu sadece kötü bir gün, kötü bir hayat değil" mottosuyla yaşarken mutsuz insanlar ters giden her işten genellemeler çıkararak hayatın kötülüğünden dem vururlar. Bir diğer klişe mutlu insan profili, onların bardağın dolu tarafını görürken mutsuzların bardağın boş tarafıyla kafalarını bozması yönünde. Bu söylemler insanlar üzerinde "doğru olanın" ilki yani mutlu insan profili olduğu, mutsuz insanların ise kötümser olduğu izlenimi bırakır. Oysaki hayır, mutsuz insanlar kötümser değil gerçekçidir. Mutsuz insanların kötümser olduğuna başka bir örnekleme, kafalarında hep geleceğe dair endişelerin, soruların olması; işlerin istedikleri gibi gitmeyeceğini düşünerek kendilerini daha da bunaltmaları ve bir noktadan sonra kendilerini de buna inandırmaları. Öte yandan mutlu insanlar için de gelecekte işlerin kötü gitme ihtimali olmasına karşın onların ellerinden geleni yaparak bunu engellemeye çalışmaları savunulur. Cevabım yine hayır, mutsuz insanlar tedbirlidir, boş hayallere tutunup savrulmazlar. Pembe gözlükleriyle sahte dünyaya bakan mutlu insanların yanında gayet ayakları yere basan, çok daha inandırıcı bir tutum sergilerler. Örnekleyebileceğim son belirgin karşılaştırma ise şu şekilde: mutlu insanların pozitifliklerinin de getirdiği açık fikirlilikle diğer insanlara daha çabuk alışıp kaynaşması ancak mutsuz insanların toplumun geri kalanının güvenilmez olduğunu düşünerek iletişim becerilerini kendi kendine köreltmesi, bir nevi kendi dünyalarında yalnız kalmaları. Tahmin edin cevabım ne? Bildiniz, tabii ki hayır. Mutsuz insanlar gerçeklerin farkında olduğu halde kişiliklerinden taviz vermeyen insanlardır, mutlular ise gerçekleri gördüğü anda korkup rol yapmaya başlayan eksik kişiliklerdir. Doğru zamanda doğru yerde olmanın mutluluğun temeli olduğunu bize empoze edenler sayesinde, insanlar da doğru zamanda doğru yerdeymiş izlenimi verebilmek için olmadıkları karakterlere bürünerek mutlu hale geliyorlar. Sonuç olarak ben mutsuzluğun doğuştan gelmediği; içinde bulunulan toplum, yetiştirilme tarzı ve daha birçok etkenin karakteri etkileyerek onu şekillendireceğini düşünüyorum. Yukarıda bahsettiğim sürekli açgözlülük ve eldekiyle yetinememe aslında insanları hayata bağlayan şeyin ta kendisi. Bu durumda Her Gölge Titrer şiirinin "Mutlu oluyoruz veya mutsuz..." dizesine katılamayacağım. Kimse mutluluk, huzur, saadet aradığı için yaşamıyor. Herkes hep daha fazlasını istediği için ve yapabileceği şeyleri göstermek için günlük mücadelelerine devam ediyor. Bu durumda arzuların, hedeflerin ve tatminsizliklerin sonu hiç gelmediğinden insan da her zaman mutsuz kalmaya devam ediyor. Bütün bunlar da gerçek mutluluğu yalan kılıyor. KAYNAKÇA Berfe, Süreyya. Her Gölge Titrer. Yapı Kredi Yayınları, 2015. HASTA EDEN TEDAVİ Beni dinle. Ciddi bir sıkıntım var hissediyorum. Diğerlerinden farklıyım, anlıyorum ve bu beni korkutuyor. Beni dinler misin? Dertlerimi sana anlatayım istiyorum. Her biri ayrı ayrı ciddi sorunlarmış gibi hissetmemi sağlar mısın? Çünkü ben kendimi ancak bu şekilde önemli hissedebilirim. Ştt duyuyor musun? Beni dinle, belki çocukluğuma filan iner, takıntılı hareketlerimi erken yaşta deneyimlediğim travmalara bağlarız ne dersin? Ama ne çok vaktim ne de çok param var. O yüzden hemen sadete gelelim, psikolojik problemlerimi dinlemeni istiyorum. Ardından parmağını şaklat ve bana sihirli sözcüğü söyle. -­‐ ‘‘Prozac’’ Keşke her şey bu kadar basit olsaydı. Yalnızca tek kelime. Amerikada bilinen adıyla mutluluk hapı, yani prozac. Bir psikoterapi mağdurunun anılarını okumaya başladığımda mutluluğu arayan, depresif ve ‘‘psikolojisi bozuk’’ bir adamın başarısızlıklarla dolu tedavi sürecine tanık oldum. Uygulanan onca yanlış terapi ve yazarın daha da kötüye giden ruh hali bana işin en temelindeki sorular üzerinde düşünme fırsatı sundu. Bizler, -­‐modern dünyanın sözde özgün bireyleri-­‐ ne zaman mutluluğu minik kapsüllerde aramaya başladık? Ne zamandan beri biz çağdaş insanlar dertlerimizi, en özelimizi, yakın çevremizdeki insanlar yerine hiç tanımadığımız psikologlara dökmeye can atar olduk? Ne olabilirdi bizleri bu kadar huzursuz eden? İlkokula bile başlamayan çocukları depresif yapan şey ne olabilir? Peki ya gençliğinin en güzel yıllarında anksiyete ile boğuşan insanların sayısı neden arttırıyor? Peki söyleyin ne olur bizi toplumca ne delirtiyor? Etrafınızdaki insanları bir düşünün. Yakın çevrenizde psikolojik tedavi gören en az bir kişi olduğunu göreceksiniz. Fakat nedense tedavi edilen insan sayısı gün geçtikçe artmasına rağmen hasta sayısı hiç azalmıyor. Eyüp Turan Reyhan gibi yüzlerce insan, ardı arkası kesilmeyen tedavilerle ömrünü mutsuz geçiriyor, eh tabi bir de yanlış yöntemlerle rahatsızlıkların etkisi azalacağına artıyor, kişi toplumdan iyice soyutlanıyor, üstüne üstlük verdiği onca terapi parasının üstüne bir de deli damgası yiyor. Parasıyla rezil oluyor anlayacağınız. Aslında tüm bunlar bize sessizce fısıldıyor. Hasta olan sen değilsin, hasta olan sistem. Tedavi gördüğümüzü sanarken, bizi hasta olarak sınıflandıran, ancak modern tıbbın çoğu kaynağından faydalanamayan bir sistem var karşımızda. Modern çağ bunalımlarının tek bir çözümü var bence. ‘‘Kendini fazla önemseme.’’ Açıkçası sürekli etrafta dolanan klişe laflardan bıktım usandım. Yok sen böyle değerlisin, yok bu kadar özelsin. Öyle bir dünya yok arkadaşım, hiç kusura bakma. Ne yazık ki sen koskoca okyanusta yalnızca bir damlasın ve bir önemin filan da yok. Yaşadığın her sorun emin ol daha önce yaşandı. İlk hıçkırığın, son nefesin hepsi planlandı. Artık kendine acımayı bırakıp, sorunlarını beslememeyi öğrenmelisin. Çünkü aslında ne sen hastasın, ne de psikoterapi senin tedavin. Sen yalnızca toplumun bir parçasısın. İçine kapanma artık, köpeğin bile senin için daha iyi bir dinleyicidir çoğu zaman. Çık dışarı, bağır çağır. Anlatmaktan çekinme, paylaş. Bu hayatta tek bir amacın var. Mutlu olmak. Aslında beynin o kadar aptal ki. Yalnızca gülümsediğinde bile seni mutlu zannedip mutluluk hormonu olan dopamin salgılıyor. Evet şimdi gülümse o zaman. Ne duruyorsun? Kulağa saçma mı geliyor? Gülecek bir şey mi yok ? Olsun sadece yanaklarını sıkıştır hafifçe, belki de tüm dişlerini açarak kocaman bir gülümseme hediye edersin kendine. Ama yeter ki çok düşünme. Kendini mutlu etmek için, çok düşünme. Bizleri hasta eden terapiler, modern çağ ironisi olan tıp bilimin kusurlarını gözler önüne seriyor. Unutma, tıpkı tedavi amaçlı kullanılan antibiyotiklerin ilerde bizlere daha çok zarar vermesi gibi, yanlış uygulanan psikoterapi ve antideprasan kullanımı da bizleri daha çok hasta ediyor. Türkiyede bu tarz tedavilere maruz kalmış biri olarak Eyüp Turhan Reyhan, durumun vahimliğini danışanın bakış açısından gözler önüne seriyor. Artık tüm bu terapi saçmalığına son verelim lütfen. Hastanelerin ve psikoloji kliniklerinin samimiyetsiz havasını solumayı bırakın. Sevdiklerinizin, ve ailenizin içten kucaklamalarına bir şans verin. Unutmayın mutsuzluk da mutluluk da paylaşıldıkça çoğalır. Seçim sizin. Kaynakça; Reyhan, Eyüp Turhan. Bir Psikoterapi Mağdurunun Anıları. İstanbul. Kalkedon Yayınları. HAZIRLAYAN: PERVİN TAŞBAŞ - 21301045 DERS: TURK-101 / SEC:015 ÖĞRETMEN: BAŞAK BERNA CORDAN 24.11.2014 KARANLIĞA IŞIK OLMAKTIR ÖĞRETMEK Siyahtan korktuğunuz oldu mu hiç? Onun o derinliğinden, karanlığından… Sanki içine düşseniz bilinmezliğe doğru savrulup gidecekmişsiniz gibi. Siyahın kendisi de öyle oluşmamış mıdır zaten. Bütün renkleri karıştırınca onu elde edersiniz, sonra hangi rengi koyarsanız koyun içine, kaybolur gider sanki hiç konmamış gibi. Ela’nın da en büyük korkusu budur zaten: siyahta kaybolup gitmek, sanki hiç var olmamış gibi. Peki, neden bir çocuk siyahtan böylesine korkar. İlk başta karanlık korkusu olarak düşünebilirsiniz bunu; fakat sizin Ela ile duygudaşlık kurmanızı sağladıktan sonra bunun nedenini gayet iyi anlayacaksınız. Hayal edin. Kendinizi karanlık bir odada düşünün; ama gerçek karanlık. Hani gözümüzü kapatmamıza rağmen gözümüze bir ışık huzmesi gelmeye devam eder göz kapaklarımızı aydınlatır ya, işte onu silin ve tam bir siyah hayal edin. Evet, biliyorum, hayal etmesi zor; çünkü sürekli aklınızda başka renkler beliriyor, ama başarabilirsiniz. Sonraki aşamada şunu düşünün, tamam oda karanlık; fakat odanın şeklini şemailini, odada neler olduğunu bilmiyorsunuz. Odanın zemininde çukurlar olabilir, hatta uçurumlar ya da yürüdükçe üzerinize düşebilecek ağır eşyalar, hatta belki kaynar sular; yani nereden ne çıkacağını bilmiyorsunuz, adımlarınız odadaki hayatınızı zehir ediyor resmen. Şimdi, son aşamaya hazır mısınız? En beteri bu olabilir: sessizlik. Sessizlik insanı çıldırtabilecek yegâne işkencedir belki de dünyada. Şöyle hayal edin: işitemiyorsunuz, buna kendi sesiniz de dâhil, bu yüzden konuşma yeteneğinizi kullanamıyorsunuz ve çevrenizden bihabersiniz. İnsanları, yaydıkları titreşimlerden hissedebiliyorsunuz; eğer size doğru yavaşça yaklaşmazlar ise. TAŞBAŞ 2 Siyahın bilinmezliği ve sessizliği şimdi korkutucu oldu işte. Eğer gerçekten de hissederek hayal edebildiyseniz dediklerimi, Ela’yı bir nebze de olsa anlama olanağı elde etmişsinizdir. Henüz iki yaşında iken gözlerini ve kulaklarını yitirmiş, babası tarafından dışlanmış, annesinin mücadelesiyle yaşama tutunmuş bir kız çocuğudur Ela. Dünya ona bütün kapılarını kapatmış gibi görünse de birinde küçük bir aralık bırakmıştır, Mahir öğretmenin sığabileceği kadar. Mahir öğretmen onun kendi dünyasını yaratmasında önderlik etmiş ve öğretmenliğin ne kadar değerli olduğunu kanıtlamıştır bizlere. Benim Dünyam içinde gerçeğe dayanan bu öyküyü barındıran başrollerini (Ela)Beren Saat’in ve (Mahir öğretmen, ayrıca yönetmen)Uğur Yücel’in paylaştığı Siyah adlı bir Hint filminden uyarlamadır; bir öğretmenin azminin neler yapabileceğini ve öğretmek eyleminin görmeyen gözlere ışık, duymayan kulaklara müzik olabileceğini anlatır. Bir dram filmi olmasından ötürü gözyaşların yanaklardan süzülmesine neden olur çoğu zaman; fakat gözyaşları çekilen acılara değil verilen mücadelenin verdiği tohumlara yönelik akar çoğu kez. Belki sizde farklı bir etki yapar film; fakat bende Ela’nın acı çektiği sahneler değil de Ela’nın başarılı olduğu sahneler bu hisse neden olmuştur. Nedenini tam olarak bilmesem de, imkânsızlığı yenebilmeye karşı duyduğum açlıktan dolayı bu sahnelerin bana daha anlamlı geldiğini düşünüyorum. İmkânsızlık... Mahir öğretmenin hiç kabullenemediği bir sözcük... Özürlü insanların akıl hastanelerine kapatıldığı bir dönemde, sağır ve kör bir çocuğu eğiterek üniversiteden mezun olabilmesini sağlayabiliyorsa Mahir öğretmen, imkânsızlık sözcüğünün yalancı anlamından bahsetmeye lüzum bile yoktur. Zaten bu kavram kendi kendimize yarattığımız bir engeldir, hayallere örülen bir duvar olarak da betimleyebiliriz bunu. Ne kadar sevmesem de, bazen ister istemez kendime ördüğüm de oluyor bu duvarı. Kim örmüyor ki aslında diyebilirsiniz? Öğreten insanlar pek alışık değildir bu engele yenik düşmeye, tıpkı Mahir öğretmen gibi. Peki, nedenini hiç düşündünüz mü? Neden öğretmenler bazen bu denli azimli olabiliyor ve hiç durmayacakmış gibi hedeflerine koşuyorlar? Gerçek şu ki, bilginin gücünü TAŞBAŞ 3 en iyi onlar biliyorlar ve onun açamayacağı kapı olmadığına da çoğu ikna olmuştur; bu yüzden öğrencilerinin üstüne fazla düşerler ve en sonunda karşılarına geçip onların başarılarını izlerler ve izledikçe daha da kabullenemez hale gelirler imkânsızlığı. Bilgi öğretenin kölesidir aslında; bu yüzden öğreten o “çok yüce” dediğimiz bilgiden daha değerli oluyor, yani her şeyinizle öğretene bağlanıyorsunuz ister istemez; bu yüzden eğer öğreten kişi isterse sizin nefesiniz isterse celladınız olabiliyor rahatlıkla. Bahsettiğim karanlık odaya dönersek daha iyi anlarsınız bunu. Yanınıza gelen biri var; odayı iyi bilen biri ve sizi yönlendirmeye başlıyor. Eğer size baston verir ve odayı size tanıtırsa adımlarınız zehir olmaktan çıkar; fakat sizi sürekli çukura düşmeye iteklerse ölümcül sonuçlar bile doğabilir. Bu yüzden öğretmenlik en çok ehemmiyete sahip meslektir. M. Kemal Atatürk bu yüzden çok değer verir öğretmenlere; çünkü alınan eğitim bir toplumu zirveye de çıkarabilir, cehennem derinliğine de yollayabilir. Filmin sonunda bu sefer Mahir öğretmenin hastalanıp Ela’nın ona ışık olması da, öğrencilerin de bir gün öğretmen olabileceğini gösterir; eğer iyi eğitilmişlerse onlar da iyi öğrenciler yetiştirirler ve bu böyle sürüp gider. KAYNAKÇA  Yücel, Uğur. Benim Dünyam. TMC, 2013. Film Güloğlu 1 Ece Burcu Güloğlu 21502612 TURK101-007 Ali Turan Görgü BÖYLE OLMAYACAKTI HANİ Bir zamanlar mutluluğumun yankı yaptığı duvarlarda çürüyorum. Unutulmuşluk taşınmaz bir yük gibi bindi sırtıma, küçülttü, yok olmaya itiyor beni. Direnemiyorum. Eğer bir karşılığı olacaksa bu yok oluşun, onlar da en az benim kadar unutulsun istiyorum. Saatli bombalar kuruyorlar baş ucuma bütün dünyayı uyutup. Bir başımayım. Saat farkı yok, gece gündüz yok. Her bir bomba daha da azaltıyor beni, fark eden yok. Yavaşça tükeniyorum zihinlerde ve gerçekte. Hatırlamak zor artık, hatırlanmak da bir o kadar... “Bir şey unuttunuz geçmişe gittiğiniz misafirlikte…” diyor Baki Ayhan T., “…Kırdığınız ilk yürekten söz etmeyecektiniz hani” (22). Kırılan ilk kalp benimki mi, bu kadar çabuk unutulan? Yerle bir etmeyi çok sevdiğiniz camın parçaları batıyor, canım acıyor. En büyük başarınız buymuşçasına mı söz ediyorsunuz incitmekten? Siz unutabilirsiniz bir süre sonra bu haksız gururunuzu, ben unutmuyorum. “Bir şey unuttunuz geçmişe gittiğiniz trende…” diye ekliyor şair, yetmiyormuşçasına, “…Tanıdığınız ilk istasyonda inmeyecektiniz hani” (22). Tanıdık bir duygu alıkoyuyor bilinmezlikten. Nefret bile olsa bu duygu, tanımanın sıcaklığını hissettiriyor. Geri dönüş ihtimal dışı artık, aynı ileri gitmenin imkansızlığı gibi. Tek yönlük bu istasyonun bileti. Sabit kalıyorum en derinde kimi zaman. Ama en derini tanıyorum, tırmanmak daha güç geliyor sonunu bilmediğim ışığa; karanlığa alışıyorum. Sonuçları bilinen bir hata gibi aynı geçmiş. Tarihim tekerrür mü etsin, bildiğim bombalar mı patlasın yanı başımda? Acıyı tanıyorum. “Bir şey unuttunuz geçmişe gönderdiğiniz şiirde…” diyor son Güloğlu 2 olarak Baki Ayhan T., “…Bulduğunuz ilk imgeye sarılmayacaktınız hani, acemi şairler gibi” (22). Bulduğunuz ilk el benimki miydi peki, hiç bırakmayacak gibi sarıldığınız? Ben de unuttum bir şeyleri; incindiğimde bırakmayı unuttum, sözcükler tükendiğinde bile susmayı, bir defterin sayfaları tükendiğinde kapatmayı unuttum. İnsan işte, unutuyor. Biraz da geleceğe bakmak istiyorum, bugün dünün geleceği değilmişçesine. Bilmediğim bir hayat için hayaller kurup bir defalık da olsa geleceğe misafir olmak... Orada iyileşir belki yaralarım, çiziklerim. Bir sinema filmi üzer beni en fazla ya da hüzünlü bir şarkı. İlk kırılışı olmaz yüreğimin ama kimseye söylemeyeceğine söz verir şarkılar. Tren bu kez geleceğe götürürse eğer beni, bildiğim ilk istasyonda sadece camı seyrederim. Belki nice tanıdık istasyonlardan geçerim de en ıssız olanda inerim, kim bilir. Mutluluk da acı da tek çeşitmişçesine nefes almaktansa, risk alırım. Zırhımı attığımda dolar ışık dünyama, karanlık artık gözlerimi rahatsız etmez. Böyle mi ulaşıyor insanlar en derinden en zirveye? Işık mı gözlerini karartmalarını sağlıyor, eski alışkanlıklarını terk ettiriyor? Eğer bir şiir göndereceksem de geleceğe, dadaist olsun şiirim. Düzensiz sözcükler, imgeler bir araya gelsin. Hiçbiri bir ötekinden baskın olmasın ki, ruhum bir tanesine sarılmasın. Benim şiirlerim artık kimse için bir anlam ifade etmiyor ne de olsa, varsın öyle kalsın. Unutulmuş bir bilgi olarak saklanıyorum zihinlerinde. Belki bir yerlerde adım geçse yüzüm gelir akıllarına ama belki. Sadece neşemi çalan duvarlarda sabit kaldı yerim. Kahkahalarım unutuldu, bakışlarım unutuldu, gözlerimin rengi bile unutuldu, biliyorum. Belki siyahlığı kaldı akıllarında ama gözlerimde gördükleri renkler unutuldu. Tüm hatıraların silinişinin farkındayım, en ufak bir hatırım kalmadan. Belleğim meydan okuyor sizinkilere. Söylenmiş her cümleyi aklımda tutuyorum, söylenmeden kalanlar dahil. İnsan işte, bazen de unutmuyor. Güloğlu 3 Kaynakça: T, Baki Ayhan. “İlk Unutkanlık.” Hayat ve Hayal Müzesi. Yapı Kredi Yayınları. 2015. İstanbul. Hasan Murathan Sarıgül 21202808 Turk102- 13 Ahmet Kaya HAYVAN ÇİFTLİĞİ ADLI ROMAN ÜZERİNE DÜŞÜNCELER Hayvan çiftliği, İngiliz edebiyatçı George Orwell tarafından kaleme alınan ve eleştiri türünün dünyadaki en iyi örneklerinden birisidir. Ülkemizde genellikle “Bindokuzyüzseksendört” adlı romanıyla tanınan Orwell, yine en çok bilinen kitapları arasında sayılan bu eserinde reel sosyalizmi ağır biçimde eleştiriyor. Kendisi de bir sosyalist olmasına rağmen eleştirilerini bütün objektifliğiyle yapıyor. Kitabı okumaya başlamadan önce George Orwell hakkında az çok bilgi sahibiydim. Geçen haftalarda bir arkadaşımın elinde “Bindokuzyüzseksendört” adlı romanı görmüştüm ve arkadaşımla yazar hakkında konuşmuştuk. Hayatı ve kişiliği ilgimi çekmişti. Kitap listesinden kitaplara bakarken George Orwell ismini görünce de hemen duraksadım ve zaten çok merak ettiğim kitaplarından biri olan Hayvan Çiftliğini okumaya karar verdim. Kitabın karakterleri hayvanlardan oluşuyor ve olay çiftlikte geçiyor. Domuzlar, köpekler, eşşekler, koyunlar, tavuklar... Hepsi çiftiğin bir parçası. Devrim yaparak insan egemenliğini ve baskısını kırıyorlar. Domuzlar aralarında en akıllıları ve devrimi de zaten bir domuz olan “Koca Reis” denilen domuz tetikliyor .( Koca Reis Karl Marx’ı temsil ediyor). Onun ölümünden sonra diğer domuzlar devrim mücadelesi veriyor. Burada açık ve net olan; Çiflikteki devrimin Rus devrimini temsil etmesi ve çiftliği yöneten Napeleon adlı domuzunda Stalin olması. Aynı Rusyada olduğu gibi en başında eşitlik, adalet ve huzur için insan egemenliğine ve acımasızlığına karşı yapılan devrimin sonraları yönetici olan domuzların zamanla tutum değiştirerek karşı çıktıkları değerleri benimsemeleri ve yozlaşmaları. Devrimin hemen ardından “Yedi Emir” dedikleri kurallar zinciri oluşturuyorlar fakat zamanla kuralları kelime oyunları ile değiştiren domuzlar kendi çıkarları doğrultusunda diğer hayvanları da bir şekilde ikna ederek her yaptıklarının onların iyiliği için olduğunu söylüyorlar ve hayvanlar, insanların egemenliği altında yaşadıklarından daha zor bir hayat sürmeye başlıyorlar fakat bu durumun her zaman insanların egemenliği altında yaşadıkları zamanlardan daha iyi olduğunu düşünüyorlar. “Hiç bir hayvan başka bir hayvanı sebepsiz yere öldürmeyecek. Anlaşılan, sebepsiz yere sözcükleri her nasılsa hayvanların belleklerinden silinmişti.” Buradan da anlaşılacağı gibi çiftlik hayatını belirleyen “Yedi Emir” hayvanların okuma-yazma bilmemesinden ya da cahilliklerinden dolayı ufak kelime oyunları ile sürekli değiştirilerek doğru olduğuna inandırılıyor. Ben George Orwell’in bu kitapta sosyalist ideolojiden ziyade şahısları eleştirdiğini düşünüyorum zaten George Orwell de sosyalist bir insan ve bana göre sosyalizmin kötü kullanımından rahatsız olduğu için böyle bir yergiyi yazıyor . Orwell; Stalin’in insanları kandırmasını, duygularını suistimal etmesini ve bir şekilde uyutmasını bunların sonucunda ise kendi otoriter rejimini yaratarak insanların bunaldığı baskıcı ve sömürüye dayalı düzeni geri getirmesinin üzerinde duruyor. Kitapta hayvanların hakları domuzlar tarafından her yenildiğinde hayvanlar; acaba diyecek oluyorlar fakat Napoleon’un Squelaer adlı adamı her seferinde onları bir şekilde kandırıyor ve Napoleon’un her zaman onların iyiliği için kararlar aldığını söylüyor. “Hayvanlar, bütün bunları duyduklarında bir kez daha büyük bir şaşkınlığa kapılarak tepki gösterdiler. Ama squealer, belleğin yanıltıcı olduğunu söyleyerek onları yatıştırmakta güçlük çekmedi”(113) Bana göre Orwell’in bu eleştiriyi yapmasının nedeni Rus halkının yıllarca devrim türküleri ile uyutulmasından kaynaklanmaktadır özellikle kitapta sıklıkla bahsedilen marş okunması ve tören düzenlenmesinin nedeni bu diye düşünüyorum sürekli ne kadar büyük bir iş başardıklarını hatırlıyorlar . Fakat Orwell’e göre Rus haklı bunun farkında değil ve ne zaman hakları yense mantıklı düşünmek yerine liderlerine kayıtsız şartsız güveniyorlar . Sonuç olarak, bu kitabın çok başarılı bir siyasi kara mizah olduğunu ve alışılmadık bir dille Rus devrimini ve özellikle Stalin’i eleştirerek farkındalık yaratması adına çok kıymetli bir baş yapıt olduğunu düşünüyorum. Kaynakça Orwell, George. Hayvan Çiftliği. İstanbul: Can Yayınları, 2008. Gülnihal Kaplan Hayal Denen O Ulaşılmazlık Yüzyıllardır hakkında çeşitli yorumlar yapılan; çeşitli kitap, şiir ve şarkıyla tasvir edilmeye çalışılan hayal kavramı aslında bir insanın beklentilerinin toplamıdır. Her kişinin beklentisi parmak izi kadar özel olduğundan herkesin kendisine özel bir hayal tanımının olması da şaşırtıcı değil. Yine de eğer “hayal” kelimesini en geniş şekilde özetlemek gerekirse bunun için “logaritmik fonksiyonlar” istiaresini kullanmak çok yerinde bir seçim olur. Logaritmik fonksiyonlar sıfıra yaklaşır ancak asla ona ulaşamaz. İnsanlar da aynen birer logaritmik fonksiyon gibi hayallerine yaklaşır ancak bir türlü onlara kavuşamaz. Bunu sebebiyse mutlak bir şekilde insanoğlunda vuku bulmuş olan nankörlük duygusudur. İnsanlar tabiatları gereği hep kendilerinde olmayanı isteme, hep sahip olduklarından fazlasına sahip olanlara gıpta etme yönelimindedir ve hayallerini bu ulaşılmazlar üzerine kurarlar. Onların ulaşabildikleriyse; bir zamanlar hayal diye tanımlanmış olan şimdiyse küçük birer başarıdan farklı bir şekilde anılmayan birkaç olaydan ibarettir. İnsan türünün bir üyesi olarak ben de logaritmik bir fonksiyon gibi hayallerime fonksiyonun sıfıra yaklaşması kadar yaklaşıyor ancak bastıramadığım nankörlüğümden ötürü bir türlü onlara sahip olamadığımı düşünüyordum. Örneğin, bunu yıllardır uğruna dershanelere ve özel hocalara para döktüğüm, ailemi altından çok zor kalktıkları maddi bir külfetin altına soktuğum ve zamanımı uykudan çok ders çalışarak harcadığım iç mimarlık bölümünü kazandığımda yaşadım. Küçükken oyuncak bebeklerimin evlerinin içini düzenlemeye başlamamdan itibaren yıllarla beraber artan iç mimarlık okuma isteğim benim için bir hayal olmuştu. Elimden gelenin fazlasını ortaya koyduğum ve ruhumun derinliklerinde hissettiğim bıkkınlık duyguma rağmen kendime koyduğum hedefe durmadan yürümeme devam etmemin sonucunda hayalim gerçekleştiğinde ne oldu? Kocaman bir hiçlik duygusu kalbimin odacıklarına doldu. Kendi kendime “Tamam, Bilkent İç Mimarlık güzel bir bölüm ama keşke Almanya’da bir üniversite de okusaydım.” dediğimi hatırlıyorum. Eminim ki Almanya’ya iç mimarlık okumak için bir üniversiteye gitsem bu seferde orada okuduğum üniversiteden daha iyi bir üniversitede okumak isteyecek, o durumdan da memnun kalmayacaktım. Kısacası yine sıfıra çok yaklaşmış ama ona dokunamamıştım. Bunu -sonsuza kadar uzayıp giden değişken hayaller döngüsünde sıkışıp kaldığımı- yirmi yaşıma gelinceye kadar fark etmemiştim. Ne zaman ki Sevgili Hayat adlı eserin Japonya’ya Ulaşmak öyküsündeki Greta’yla tanıştım, işte o zaman hiç üstünde düşünmediğim bu konu hakkında bir aydınlanma yaşadım. Greta senelerini şair olmaya adamış bir kadın olarak kariyeri için kitabıyla ilgilenen bir başka şairin evine gittiğinde bulduğunu budamış, yıllardır kendisini keşfedecek birini bulma hayaliyle yanıp tutuştuktan sonra bu sefer de kendini keşfedeni beğenmemişti (Munro, 2014, s. 16). Onun bu nankörlüğüne çok sinirlenmiş, bir insanın hayaline ulaştıktan hemen sonra aslında hayalinin o olmadığını, daha iyisine sahip olması gerektiğini düşünmesi beni şaşkına uğratmıştı. Bunu düşündükten hemen sonra aslında benim de bir Greta olduğumu fark ettim. Ona kızmakta haksızdım çünkü ben de onun gibi ilk başta kurduğum hayalime ulaştıktan hemen sonra onu hayal kategorisinden çıkarmış, hayalimin bir basamak daha üstte yer alan bir ideal olmasına karar vermiştim. Ben de en az Greta kadar nankördüm ve benim de hayallerim en az Greta’nınki kadar değişkendi. Demem o ki, ikimiz de logaritmik bir fonksiyonduk, sözde hayallerine yaklaşan ama nankörlükleri yüzünden onlara ulaşamadığını düşünen… Aslına bakılacak olursa bir insanın hayale sahip olması iyi bir durumdur çünkü hayal insanın yaşam kamçısıdır. Durup dinlenmek ve pes etmek istediğinde insanları devam etmeye zorlayan hayaldir. Yani hayal bir insanı hayata bağlayan beklentiler bütünü olarak herkesin kendine özel olsa da daha önce de ifade ettiğim gibi aslında herkes için aynıdır. O, herkes için ulaşılmaz olandır. Ulaşılmazlığı insanların nankörlüğünden olan hayallere ulaşma yolunda, unutulmamalı ki hayat gerçekten kısa ve idealler konusunda şımarıklık yapmaya vaktimiz yok. Herkes kendini bir miktar törpüleyerek, elde ettiğine şükreden bir ruh halinde olursa durmadan yakalayamadığı tavşanın peşinde koşan tazı misali yorulmak yerine daha mutlu birer birey olabilir. “Hayal” kavramının değişkenliği ve insanların nankörlükleri hakkında yaşadığım bu aydınlanma sayesinde ben hayallerin güzel; insanların nankörlüğününse ne kadar yıpratıcı olduğunu fark ettim. İşte bu yüzden teşekkürler Greta. Umarım bir gün hepimiz hayal denen o ulaşılmazlığa ulaşabiliriz. Kaynakça Munro, A. (2014). Sevgili Hayat. İstanbul: Can Yayınevi. Turgut Uluç Atıl 21601518 102-20 KAHRAMAN Bir insanı en genel biçimde tanımlamanın iki farklı yolu vardır. Bunlardan birinicisi dış görünüşü, diğeri ise kişiliğidir. İlki hakkında kısaca konuşacak olursak, insanın dış görünüşünün nasıl oluştuğuyla ilgili tahmin yürütmek çok da zor değil. Yedikleri, spor yapıp yapmaması, nasıl bir iklimde yaşadığı, yaşam tarzı, kalıtsal özellikler... Asıl zor olansa kişilik denen şeyin ne olduğunu tanımlamak... Oldukça yoruma açık bir konu, benim yorumumu sorarsanız bence sayılamayacak kadar çok etken var. Yine bana göre, bunlardan biri “çocukluk kahramaları”. Bir çocuğun kahramanı kim ya da ne olabilir diye bir soru sormayın sakın çünkü buna cevap bulabilmek fazlasıyla güç. 5 yaşındayken şahit olduğu mahallesindeki yangından bir yavru köpeği kurtaran itfaiye eri de bir çocuğun kahramanı olabilir, ilkokul öğretmeni de... Bir tiyatrocu da olabilir, öz babası da, kimin bir çocuğunun kahramanı olabileceğini bilemem ama şunu biliyorum ki mutlaka birden fazladır bir çocuğun kişiliğine etki eden figürler. Benim öyle en azından, birden fazla kahramanım var. Bunlar arasında en tanınmış olanından bahsetmek istiyorum. Asıl adı Alexsandro de Souza ama Türkiye’de iş adamından çaycısına, oto tamircisinden bankacısına herkes onu “Alex” diye biliyor. Evet evet, o bildiğimiz Alex’ten bahsediyorum. Fenerbahçeli futbolcu. Hani evde maç izlerken gol olduğunda futbolla uzaktan yakından olmayan babaannenizin bile “Yine o kısa saçlı, Brezilyalı çocuk mu attı?” sorusunda bahsettiği adam. Belki çok alışılagelmiş bir kahraman değil benimkisi ama durum bu. Neden mi? Çok basit. Çocukluğunu Kadıköy’de geçirmiş, Fenerli babanın Fenerli oğlu olmamdan ötürü hayatta mutluluk denince aklıma ilk gelen kelimelerden biridir Fenerbahçe. Sadece mutluluk değil; sinir, üzüntü, gözyaşı, sevinç gözyaşı, ter, kavga... Fenerbahçe demek duygu demek benim için. Küçük bir çocuk fazla derin düşünemez elbet, kendisini kim mutlu ediyor kim mutsuz ediyor diye bakar. İşte bu yüzden Alex benim kahramanım. Mutluluk ve Fenerbahçe kümelerinin birleşimi olan bütün elemanlar Alex’e çıkardı benim küçüklüğümde. Her mutluluğumzda o vardı, ailedendi, örnekti, adamdı. Biliyorum sadece benim kalbimde değil; benden beş yaş büyük, beş yaş küçük her Fenerbahçe’ye gönül vermiş çocuğun kalbinde bir tahta sahiptir, bir kahramandır Alex. Bundandır ki kitabı çıktığında heyecanlandım, hemen alıp okudum. Ne hissettirdiğine gelecek olursak, şunu öğrendim ki benim kahramanlarım da bir insanmış. Herkes gibi onların da hataları, yanlışları, zorluk yaşadığı anlar varmış. Bunu sadece kitabı okuyarak hissetmedim elbette, büyümemin de etkisi var. Zaten çocukken hepimiz bu yanılgıya kapılmaz mıyız? Kahramanlarımızı yenilmez sanmaz mıyız? Mesela babamızın gücünün her şeye yeteceğini düşünüp bu düşünceye körü körüne inanmaz mıyız? Babamızın gücünün her şeye yetmeyeceğini anladığınız o ilk anı düşünün, ilk farkına vardığınız anı... Muhtemelen ergenlik dönemine denk gelir ki belki bu yüzden sancılı geçer bu dönem. Üzerine inşa ettiğimiz hayallerden biri yıkılır bunu anladığımızda. Çünkü o bir kahramandır ve kahramanlar yenilmezdir çocuğun gözünde. Öyle ya bir çocuk bir hayal kurdu mu onun peşinden koşar bıkmadan usanmadan. O hayallerden biri yıkıldığında kısa bir süre için de olsa dağılması, sinirlenmesi normal değil mi sizce de? Turgut Uluç Atıl 21601518 102-20 Kahramanlaştırdığım adamlardan biriydi Alex. Bundan herhalde onu ilk canlı izlediğimde şaşırmış, babama dönüp “vay be Alex de insanmış ya” demiştim. Bir kahramanın aslında benden farkı olmadığını anlamanın gerçeği yüzüme vurmuştu. Ama bu kitap bana gösterdi ki, onun kahraman olması için süper güçlere sahip olmasına gerek yok. Biyografisini okuduğunuzda bu Brezilyalı adamın bir çocuğun kahramanı olmak için biçilmiş kaftan olduğu gerçeğiyle karşılaşıyorsunuz. Yani etten kemikten bir insan da kahraman olabilir, çocuk onu yenilmez sanabilir; yeter ki çocuklar kimi kahraman yaptıklarını iyi seçsinler. Nur Safa Gündüz Cumartesi Anneleri’nden Plaza de Mayo Anneleri’ne Ceza Hukuku dersindeyim, telefonla uğraşmamam gerekiyordu. Hafıza Merkezi’nin bir gönderisi düşüyor önüme, “zorla kaybetmelerin yüzde 67’sinde kaybedilenlerin bedenleri hâlâ bulunamadı, yüzde 7’sinde ise bedenler bulundu ancak ailelerine teslim edilmedi”. Profesörse aynı anlarda ceza hukukunun insaniliğinden bahsediyordu, “arkadaşlar, modern ceza hukuku toplumu korur, devleti korur”. Adı ceza hukuku olan bir hukuk ve içinde iğnelerle kazıya kazıya çaresiz hakkaniyet arayışımız. Pekâlâ, hukuku tamamdı da, zorla kaybetmeler neyin nesiydi? Dersten çıkıyorum, dalgın dalgın fakülteyle kütüphane arasındaki yolda yürüyorum. Zorla kaybetmek, kaybedilmek, faili meçhuller ve kayboluş... Bu kelimelerin tam olarak ne anlama geldiğini düşünmeye çalışıyorum. Benzer bir yürüyüşü devletin insanları bir yere kapatabilmek yetkisi üzerine de yapmıştım, görenler muhakkak “deli” diyordu kendi kendimle kavga eden hâlime. “Nasıl oluyor da devlet insanları alıp da kapatabiliyor duvarların arasına?” diye sorup sorup akıl erdiremiyordum. Siyasi suçlular üzerine düşünüyordum, F tiplerinin işkence badanalı duvarlarını, hep bir önceki kuşağı daha az özgürlükçü olmakla suçlayan hiç de daha fazla özgürlükçü olmayan insanları ve insan haklarını. Öyleyse bu iki yürüyüşümde çok farklı yerlerde gezinmiyor, hemen hemen çok yakın iki konu arasında mekik dokuyordum. “Hukukun bittiği yerde... Neydi o söz, hukukun bittiği yerde... ne başlıyordu? Tiranlık!” “Pek tabii, tiranlar da hukuku kullanıyor-du, hukukun bitmesi diye bir şey yok, yani ardıllık ilişkisi yok ortada, acaba Locke bunu düşünmüş müydü, düşünmek istememiş miydi?” “Kaybetmek nasıl bir duygu? Kaybettiğinin akıbetini bilmemek nasıl bir duygu asıl? Hayır asıl kaybedilmek nasıl bir duygu? Kaybettiren bunu hangi duyguyla yapıyor, gücün ona verdiği haz ne kadar daha ileriye götürebilir onu?” Mesela bir eşyamı kaybetmiş olduğumu düşündüm, nerede olduğunu bilmemek nasıldı diye düşündüm, “dağınık yurt odamda eşyalarımın arasında bir yerde mi?” yoksa “yolda yürürken mi düşürdüm?” veya “birisi onu çaldı mı?”, bunlara cevap verememek insanı mutlaka yoruyor. Peki bir insanın kaybedilmesi nasıldı? Peki çocuğunu kaybeden bir insan ne hissederdi? Cumartesi sabahları Galatasaray Meydanı’nı düşündüm. Öğlene doğru meydandaki hareketliliği, beyaz örtüleriyle barış diyen, insanlara selam vererek meydana doğru üçer beşer giden, çocuklarının nerede olduğunu altı yüzü aşkın haftadır soran anneleri düşündüm. Kaybedilen bir insanın annesi, babası, ağabeyi, kardeşi... “Bunca haftadır insanlar gerçekten neyin savaşını veriyor, anlayabiliyor muyum?” diye kendimi sorguluyordum. Ben bunları peş peşe düşünürken kütüphaneye varmış, girişte kartımı okutmuş, ikinci kattaki kitapların arasına varmışım bile. Türkçe dersi için sözde kendime kitap bakıyorum, işte bugün burada yazacağım yazı için güzel bir roman bakıyorum ama kafamdaysa hep aynı soru dönüyor “ne menem bir şey bu hukuk, bukalemun gibi her şeye uyuyor, kılıf oluyor”. İşte bu soruyla kitapların arasında dolanırken beni dersten beridir kafamı kurcalayan kaybetmelere götürecek incecik, çirkin bir kapak dizaynı olan, dürüst olmak gerekirse ilk bakışta hiç de çekici durmayan bir kitap buldum. Bir çocuk parkında insanların hiç önemsemediği, en çirkin, en çekinik bulduğu çocuğu izleyip de hayran kalmanın, onun zekâsını keşfetmiş olmanın mutluluğuna benzer bir buluştu sanırım. Kitabın adı başta hiçbir anlam ifade etmiyor: Okulcuk. Ama hemen altında yazan yazıyla şimşekler çakıyor: Arjantin’de Kaybolma Öyküleri. Yazar Alicia Partnoy, 1976’da Arjantin’de Nur Safa Gündüz kaybedilen insanlardan bir tanesi. Yani otuz bin insandan bir tanesi ama aynı zamanda o yıllarda kurtulan birkaç insandan da bir tanesi. La Escuelita adı verilen onlarca toplama kampı okulcuklardan birine hapsedilmişti Alicia. Hem kaybedilendi hem kaybedilen yakınıydı Alicia. Kurtarılmış hayatını da kaybedilen yakınlarına adadığını yazıyor, yani kurtuluş tek başına hiçbir anlam ifade etmiyor onun için de. Tıpkı kaybedilen Cemil Kırbayır’ın ağabeyi Mikail Kırbayır’ın eylemlerinin 654. haftasında Galatasaray Meydanı’nda “Cemil’in ölüsüne ne yaptınız? Cemil’i katlettiniz ama öldüremediniz. Benim de 28 yaşımı, 29 yaşına çıkaramadınız. Çünkü biz kayıp yakınları ömrümüzün kalanını onların yaşaması ve yaşatılmasına adadık” sözlerindeki ısrar gibi. Hikâyelerden birinde (ya da anılarından birinde demek daha doğru olacaktır) Alicia, çocukluktan bu yana burnunun büyüklüğünü ve kemerli şeklini hiç sevmediğinden bahsediyor. Sonraları okulcuktaki işkence dolu günlerde burnunun büyüklüğü ve şekli, gözüne bağladıkları gözbağını yukarda tuttuğundan, ışığı ve dünyayı biraz daha fazla görmesine imkan verince burnunu nasıl sevmeye başladığının ironik anısını paylaşıyor. Bir başkasında da kızının yüzünü artık anımsayamadığını, anımsamak için hafızasıyla girdiği yarışı doğal ve bir o kadar çarpıcı bir biçimde aktarıyor. Yine tıpkı aynı Galatasaray Meydanı eyleminde babası kaybedilen Zozan İrmez’in mektubundaki sözlerini anımsatıyor: “Umutlarımız tükenmedi hâlâ. Bir gün çıkıp gelecek ya da herhangi bir sokakta dolaşırken yanımdan geçecek ve o beni tanımazsa bile ben onu tanıyabileceğim diyorum”. Kerevan’ın kızı Zozan’dan, Alicia’nın kızı Ruth’a doğru bir zincir bu ve bu zincirdeki halkalar şimdi Galatasaray Meydanı’ndan Mayo Meydanı’na uzanıyor ve direniyor. Zorla kaybetmelerin, faili meçhullerin arkasında devletlerin olduğunu meydanlardan haykırıyorlar bizlere, özellikle de biz üniversite öğrencilerine. Çünkü bilgi öyle kürsülerde yalıtılmış hâlde bulunmasın, hayata dokunsun diye. İşte tam da bu hikâyeler bizim birçok şeyi anlamamıza yardım edebilir. Çünkü birkaç saat önceki Ceza Hukuku dersinde harıl harıl not alan biz öğrenciler ve hukukun üstünlüğünden bahseden profesör gerçekle bağını, devletin ve madalyonun diğer tarafını ancak yüzünü sokaklara dönerek anlayabilir. Bunları açığa çıkarıp diri tutmadıkça, takipçisi olmadıkça ve hesabını sormadıkça bu ihlâller devam edecek. Nitekim, geçtiğimiz ağustos ayında yıllardan beridir giderek çoğalan kaybedilen insanlar listesine bir tanesi daha eklendi: Santiago Maldonado. Hem Galatasaray Meydanı’nda hem Mayo Meydanı’nda ve tabii ki dünyanın geri kalanında birçok insan aynı soruyu soruyor: Maldonado nerede? Önüne modern sıfatı koyduğumuz her isim aklanıyor mu, bizi geçmişten, çok değil kırk elli yıl öncesinden çok farklı bir yere mi taşıyor? Hukuk ve insan hakları bugün Cumartesi Anneleri’ne ya da Plaza de Mayo Anneleri’ne bir cevap verebiliyor mu, bir cevap verilmesi için işlev görüyor mu? Pekşen 1 Hakan Pekşen 21101395 TURK 101 – Sec. 43 Vedat Yazıcı 29 Ekim 2014 MÜZİK RUHUN GIDASIDIR Müziğin hayatımızdaki rolü çok büyüktür. Yalnız kaldığımızda, otobüste, dinlenirken, okulda, ders çalışırken hatta yatmadan önce… Bu örnekleri arttırabiliriz ama önemli olan şey neden müziğe bu kadar ihtiyaç duyuyoruz? Hemen fikrimi söyleyeyim. ‘Müzik ruhun gıdasıdır.’ demişler, ne de güzel söylemişler. Aynen katılıyorum. Müzik dinlerken kendimizden geçiyoruz. O kadar mutlu oluyoruz ki hayattan soyutlanmış gibi hissediyoruz. Hayatlarımız iniş çıkışlarla dolu. Kimi zaman üzülürüz, kimi zaman seviniriz, kimi zaman hüzünlü oluruz, kimi zaman mutlu oluruz. Yaşadığımız bütün durumlarda ruh halimizle uyumlu olarak belli tarzlarda müzikler dinleriz. Pop, rock, jazz, slow, klasik, arabesk… Hepimizin belli tarzı vardır. Sevdiğimiz tarzlardaki şarkıları, sevdiğimiz sanatçılardan dinlediğimizde ruhumuz dinlenir. Hayata yeniden gelmiş gibi hissederiz. Her zaman o müziği dinlemek isteriz. Müzik bizim için ne kadar önemli ise o müziği söyleyen sanatçılar da bizim için çok önemlidir. Bu sanatçıların yeni bir şarkısı ya da albümü çıktığında hemen almak ister, o şarkıları dinlemek için can atarız. Herkes gibi benim de sevdiğim yerli, yabancı, genç, yaşlı birçok sanatçı vardır. Ama aralarında öyle bir ses var ki onu dinlediğimde kendimden geçtiğim... Şarkılarını söylerken sesini damarlarımda hissettiğim... Şarkı sözlerinde kendimi bulduğum… Her Türk gencinin yakından tanıdığı bu duayen ismi Şebnem Ferah. Gün geçtikçe güzelleşen bir şeye ‘şarap gibi’ derler ya… İşte Şebnem Ferah da benim gözümde öyle bir sanatçı. Şarap gibi kadın... Gün geçtikçe hem sesiyle hem tavırlarıyla olgunlaşan bir şarkıcı. Bendeki bu Şebnem Ferah hayranlığı sadece şarkılarını dinlemekle sınırlı değil. Ankara’da yaşadığım için Şebnem Ferah’ın Pekşen 2 Ankara’da konser vereceğini duyar duymaz kardeşimle birlikte 2 kişilik konser bilet aldık ve koşarak konserine gittik. Konser salonunun önüne geldiğimizde koşarak gelenlerin sadece biz olmadığımızı anladık. Saat 7:30 da başlayacak konsere insanlar gündüz 3’te gelmiş, konser salonunun önünde uzun kuyruklar oluşturmuştu. Saatlerce ayakta bekleyip soğuk havada üşümemize rağmen konser saatinin gelmesiyle üzerimizdeki bütün yorgunluk yerini heyecan ve sevince bırakmıştı. Bizimle birlikte yaklaşık bin kişi yerlerini almış Şebnem Ferah ve orkestrasının sahneye çıkmasını bekliyordu. Bütün salon Şebnem Ferah tezahüratları yaparken bir anda ışıklar kapandı ve 1-2 dakika karanlıkta bekledik. Sonradan anladık ki geçen zaman diliminde orkestra yerleşmişti. Işıklar hâlen kapalıydı. Bir anda gitar ve diğer müzik aletlerinin muhteşem seslerini duyduk. Bütün salonda heyecan doruk noktasına ulaşmıştı. Sahne arkasındaki siyah ekran aydınlatıldığında projektör aletinden yansıtılan büyük bir kalp gördük. Orkestra sessizleştiğinde kalp atmaya başladı ve hoparlörden yüksek seste kalp atışı sesi duyuyorduk. Çok etkileyici bir andı. Daha sonra Şebnem Ferah sahneye geldi ve bütün salon çığlıklar içindeydi. Kimi sevinçten ağlıyor, kimi “Şebnem seni çok seviyorum, benimle evlenir misin?” gibi hoş ve komik iltifatlarda bulunuyor, kimi bu anı ölümsüzleştirmek için video çekiyordu. Biz ise anı yaşamak için sadece Şebnem Ferah’ı seyrediyorduk. Daha sonra Şebnem Ferah birer birer şarkılarını söyledi. Biz Pekşen 3 de ona eşlik ediyorduk. Ama öyle bir şarkısı vardı ki gerçekten çok duygulu ve kaliteli söylemişti. Şarkı sözlerinde şöyle diyordu: “Sen nasıl başardın Yüzyıllık aşk gibisin Nasıl böyle kaldın Büyürken eskimeyen eskise de değerlenen…” Bu dizeleri söylerken sahnenin arkasında duran siyah perdeye Barış Manço, Zeki Müren, Âşık Veysel, Adile Naşit, Kemal Sunal ve birçok değerli sanatçıların resimleri sırasıyla gösterilmişti. En sonunda Şebnem Ferah şarkıyı bitirirken perdeye Mustafa Kemal Atatürk’ün resmi yansıtılmıştı. Hayatımdaki en duygusal anlardan biriydi. O sanatçıları bu güzel şarkı söylenirken gördüğümden gözyaşlarımı tutamamıştım. Müziğin ruhun gıdası olduğunu bu konserde gerçekten anlamıştım. Konserden sonra 2-3 gün sesimiz kısıldı ama o an yaşadığımız duygular bizim için tarif edilemezdi. O günden sonra anladım ki sevdiğiniz sanatçının canlı olarak şarkılarını dinlemek, albümünü dijital ortamda dinlemekten çok daha etkileyiciymiş. Herkese tavsiye ederim ki gerçekten müziği ruhunuzda hissetmek istiyorsanız en az bir kere sevdiğiniz sanatçının konserine gidin. Pekşen 4 Ertuğ SAĞMAL KARMAŞIK DUYGULAR İnsanın tek sırdaşı kendisidir. Karmaşık Duygular kitabında da anlatıldığı gibi insanın bir anın içindeki duygulardaki farklılıkları sadece kişinin kendisi hissedebilir. Düşüncelerle yaşananlar, yaşananların başkaları tarafından yorumlanması gibi çok farklıdır bazen. İnsanların bir olaya bakış açısı yorumladıklarıyla sınırlıdır. Hayatı, tanık olduğumuz olaylar sayesinde öğreniyoruz. Bu olaylar bazen üzüyor, bazen sevindiriyor, ama çok şey öğretiyor. İki yıl önce annemden bir telefon geldi. Dedemin hastalandığını hemen dedemlere gelmemi istiyordu. Sesinden çok endişeli olduğunu anlamıştım. Çünkü dedem kalp krizi geçirmişti. Sonrasında ameliyat ve yoğun bakım süreçlerinin devamında dedem iyileşmiş ve yanımızdaydı. Bu süreç içerisinde ailemin böyle bir olay karşısında nasıl bir bütün olduğunu ve hiçbir şeyin insan hayatından daha önemli olmadığını gözlemledim. Hayatımız rutin bir şekilde devam ederken, aniden yaşanan bu olay hepimizi bir araya getirmiş ve bakış açımızı değiştirmişti. Bu olay bir an için sevdiklerimizin hayatımızdan çıkıp gidebileceğini, sevdiklerimizi kaybetmenin yaşamımızda yaratacağı hüznü, boşluğu... onsuz neler yapacağımızı hatırlatmıştı. Bu olayı, insan hayatındaki duyguların bir saniye içinde veya bir dakika içinde ne kadar karmaşık bir hale dönüştüğünü anlatmak için yazdım. Gülerken ağlamak, üzülürken sevinmek yani siyahla beyaz gibi. Koşarken bir anda tökezleyip düşmek gibi. Hani bir anda canının yanması gibi. Çok severken terkedilmek gibi. Ya da hiç sevilmemek gibi. Yalnız kalmamak için arkadaşlıklar kurarsın, insanlara güvenirsin, ama karşına çıkan insan hiç de umduğun gibi değilse hayal kırıklıkları peşi peşine gelir. Harcadığın zamana, verdiğin emeğe, gösterdiğin çabaya üzülürsün. Çünkü boşuna olduğunu anlarsın. Sonra sil baştan yeni insanlar tanımaya koyulursun. Böylece düşe kalka hayatı öğrenirsin. Duygularında yaşadığın karmaşıklığa anlam vermeye çalışırsın. Yaşarken karşılaştığımız olaylar sayesinde, tecrübe ediniriz. Tanıdığımız her insanın bir öyküsü vardır. Bazen bu öyküde kendimizi buluruz, bazen çok sıra dışı gelir. Hayatımıza giren insanların hikayeleri, bize çok şey öğretir. Farkına varmadan bu hayatlardan doğruyu yanlışı ayırt ederiz. Sırlarına ortak olduğumuzda yada bizim sırlarımıza ortak olduklarında paylaşım başlamıştır. Bu paylaşımı doğru insanlarla yaptığımızda, hayat daha güzelleşir diye düşünüyorum. Yağmurdan sonra çıkan güneşin, ışıklarıyla oluşan gökkuşağına baktığımızda renk geçişleri her insanı mutlandırır, uzun uzun seyre dalarız. Ama siyahtan beyaza geçerken, arada oluşan gri tonlar aynı hissi uyandırmaz insanda. Aradaki gri tonların içinden hoşumuza gideni seçmeye çalışırız. Yani siyahla beyaz arasında o kadar çok renk vardır ki, saymakla bitmez. Dünya da öyle değil mi? Tıpkı hayat gibi, tıpkı insan gibi, tıpkılar o kadar çok ki saymakla bitmez. Yaşamla ölüm arasındaki çizgide yürürken, çizginin dışına çıkmamak için ne kadar dikkatli olursak, o kadar az canımız yanar. Ama bazen zikzak çizen insanların hayatlarına tanıklık ettiğimiz de olur. Bu belki bir aşk, belki bir arkadaşlık, belki bir iş ortamına sürükler. İşte bu dönemde eğer her şey su gibi akıyorsa ne mutlu. Ama su yolunda iri taşlar varsa, su taşlara çarparak yolunu bulacaktır. Acı ya da tatlı geçen her günün muhasebesini yaptığımızda, eğer tatlıdan çok acı canımızı yakıyorsa, yürüdüğümüz yolda çok taş var demektir. Yapılan her hatanın, konuşulan her yanlış sözcüğün geri dönüşü olmayan yollara götürdüğünü hepimiz biliriz. Bazen hayatımıza girmesine izin verdiğimiz insanların bizimle paylaştıkları sırlar, hayatımızda dönüm noktamızı oluşturur. Bu ya mutlu eder ya da acı verir. Verdiğimiz kararlar doğruya götürdüğü gibi bazen de yanlışa götürür. Hayata tek pencereden bakmamaya özen gösterirsek, sanırım yanlışlarımızın sayısı daha az olur. Doğru çizgide, sapmadan yolumuza devam etmek, hatalarımızı ve karmaşık duygulara kapılmamamızı sağlar. Diba Dilsiz 21401577 TURK101-44 Toplumcu Gerçekçilerin Mütevazı Kalemi Attilâ İlhan’ın ilk şiir kitabı olan Duvar beni gerçekten derinden etkileyen nadir şiir kitaplarındandır. Çoğunlukla hak, hukuk, eşitlik ve en çokta mutluluk üzerine olan bu derleme kitap kalıpları kırmıştı. Fakat kalıpları kırmaktan bahsederken sadece ölçüden bahsetmiyorum. Aynı zamanda konuların işleniş bakımından şiirlere ve bölümlere koyulan başlıklara kadar çok özgün bir tarza sahiptir 1948 yılında derlenen Duvar. Bu şiir kitabını okurken bazen tüylerim diken diken oldu bazen uzun düşüncelere daldım. Nerelerden gelmişiz, acaba nereye gidiyoruz. Gerçekten insanı derinden etkileyen ve farklı bir hissiyata sahip olan ender kitaplardan biri olarak görüyorum bu şiirleri. İnsana Kurtuluş Savaşı’nı anlatan bazı dizeleri okurken o günleri abartısız olduğu gibi halkın yanında anlatışı Attilâ İlhan’a hayranlığımı arttırdı. Kitabı okurken fark ettiğim bir başka nokta ise bazı şiirlerin haber veren niteliğe sahip olmasıdır. Sanki dönemin halkına olanları anlatmaktan ziyade ileriki nesillere halkın yanından, halktan biri olarak tanıklık ettiği veya Türk milletinin tanıklık ettiği olayları abartmadan anlatıyor. Mesela Garipseme şiirinde radyonun verdiği bir haberden bahsederek başlıyor dizelerine. Mutluluk idealini de bizlerle paylaştığı bu saman kâğıdı sayfalarda bazen mutsuzluğunu da yansıtabiliyor bizlere. Hemen ardından ulaştığı umut da okuyucuyu derinden etkileyen bir havaya sahip aynen Bitsin Dedik şiirinde olduğu gibi. Bu şiirler insanı Attilâ İlhan’a yaklaştırıyor, sanki bizimle dertleşiyor Attilâ İlhan. Uzun süredir yalnız olduğu salonunda pencerenin kenarındaki koltuğa oturmuş, radyosunu dinlerken eski bir dost kapıyı çalıyor. Saatlerce dertleşiyor, hayata ve dönemin olaylarına dair sohbet ediyorlar. İşte o eski dost bu şiir kitabının sayfalarını aralayan okuyucuların her biri. Attilâ İlhan bu kitapla bizi evine, daha da önemlisi düşüncelerinin ve kalbinin derinliklerine davet ediyor. Şiirleri okurken tek bir olay veya duygu durumu üzerinde takılı kalmayıp bazen yorgunluğunu ve umutlarını gözler önüne sererken, bazense dostunu gerçek bir içtenlikle uyaran kendine gelmesini isteyen bir dostu yansıtıyor. Mesela lilişan şiirinde olduğu gibi hem hayranlık hem üzüntüyü aynı anda hissettirebilen bu usta kalem gerçekten yaptığı işin, yazdığı şiirlerin hakkını fazlasıyla veriyor. Dizelerde gözlerimi gezdirirken dikkatimi çeken bir diğer nokta ise şairin aşka olan hayranlığı vazgeçemeyişi ve aşkı âdeta bir ateşmiş gibi her an onu yakabilecekmiş gibi tasvir edişiydi. Her ne kadar bu derlemesindeki şiirleri genelde toplumsal konulara yönelik olsa da bazı şiirlerin içindeki aşk buram buram hissediliyor. Aşktan kastım illa bir insana duyulan sevgi değil her zaman, bazen Attilâ İlhan’ın toprağına, vatanına, bu ülkenin insanına duyduğu karşılıksız, katıksız sevgi de, aşk olabiliyor. Hatta bu ince işçilik eseri olan bu dizeler çoğu zaman Attilâ İlhan’ın halka, toprağa duyduğu aşkı daha çok yansıtıyor. Attilâ İlhan’ın betimlemeler konusundaki yadsınamaz yeteneği kendini çok bariz gösteriyor. sen yoksun şiirindeki abartısız sade betimlemeleri dizelerden okuyuculara bağırmasa da ben buradayım diyor. Divan şiiri geleneğiyle büyümüş bir toplum için bu tarz betimlemeler bazen sönük olarak nitelendirilse de bence sadeliği, özgünlüğü gerçekten etkileyici bir yapıya sahip. Bu etkileyiciliğe verilebilecek en güzel örneklerden birisi ise kesinlikle cemşid hun’la hasıbıhal adlı şiirdir. Üstünde durmak istediğim son nokta ise Attilâ İlhan’ın şiirlerinin hiçbir yerinde, hatta bölüm başlıklarında bile büyük harf kullanmayışıdır. Uzun süre merak konusu olan bu durum herkesçe farklı yorumlandı ama ben bu şiir kitabını okurken bu bilinçli hareketin bana hissettirdiği şey olgunluk ve mütevazılık oldu. Yazarın bu derlemesi kesinlikle en iyilerden biridir. Hatta bu Attilâ İlhan okumaya başlayacaklara ilk olarak bu derlemeyle başlamalarını şiddetle tavsiye ediyorum. Muhammet​ ​Derviş​ ​Alp​ ​Canlı ​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​DÜNYANIN​ ​EN​ ​ZENGİN​ ​İNSANI​ ​BENİM Dünyada fakir insanların zengin insanlardan daha fazla olduğu düşünülür. Bence bu da yanlış bir kanı. Bana göre dünyaya geldiğinizde sizi kucağına alan bir anneniz ve mutlulukla size bakan bir babanız varsa dünyanın en zengin insanı sizsiniz. Yani insanların çoğu zengin gelir​ ​dünyaya​ ​çünkü​ ​bu​ ​dünyadaki​ ​en​ ​büyük​ ​servet​ ​ailedir.​ ​O​ ​kadar​ ​büyük​ ​bir​ ​servettir​ ​ki cüzdanınızdaki​ ​paraları​ ​rahatlıkla​ ​çıkarıp​ ​harcarsınız​ ​ancak​ ​sevdiklerinizin​ ​fotoğrafları​ ​hiçbir zaman​ ​çıkmaz​ ​o​ ​cüzdandan.​ ​Belki​ ​ara​ ​sıra​ ​anneler,​ ​çocuklarına​ ​kısmet​ ​bulmak​ ​için​ ​çıkartıp başkalarına​ ​verir​ ​o​ ​fotoğrafları.​ ​Her​ ​zaman​ ​bir​ ​yedeği​ ​de​ ​bulunur​ ​cüzdanlarında.​ ​Benim​ ​de Allah’a çok şükür ki bir ailem var. Anne, babam ve iki ablamla birlikte mutlu mesut bir şekilde​ ​yaşıyorum.​ ​Her​ ​ne​ ​kadar​ ​çok​ ​sevdiğim​ ​anneannem​ ​ahirete​ ​göç​ ​etse​ ​de​ ​bir​ ​gün​ ​tekrar buluşacağımız​ ​ümidiyle​ ​kendimi​ ​avutuyorum.​ ​Yani​ ​sizin​ ​anlayacağınız​ ​ben​ ​ailemi​ ​çok seviyorum​ ​ve​ ​bu​ ​ailenin​ ​dağılma​ ​ihtimalini​ ​bile​ ​düşünmek​ ​istemiyorum.​ ​Hâl​ ​böyle​ ​olunca Kerem Görkem’in Aile Fotoğrafı isimli kitabı da anne baba boşanmış ve dağılmış bir aileyi ve​ ​bu​ ​durumun​ ​çocuklar​ ​üzerindeki​ ​etkilerini​ ​göstermesi​ ​açısından​ ​beni​ ​derinden​ ​etkiledi. ​ ​​ ​​ ​​ ​​ ​​ ​​ ​Geleneksel​ ​Türk​ ​aile​ ​yapısında​ ​olduğu​ ​gibi​ ​bizim​ ​aile​ ​gemimizin​ ​de​ ​kaptan​ ​köşkünde babam oturur. Öyle bir oturur ki televizyonun kumandası her zaman onda olur mesela. Evdeki başka kimseye vermez, belki ara sıra bana verir. Beni bir ayrı sever sizin anlayacağınız. Kendisi her ne kadar öğretmenlik yapmasa da matematik bölümü mezunudur. Ben matematiğe olan ilgimin babamdan kaynaklandığını düşünüyorum. Her çocukta olan anne babaya kendini beğendirme arzusundan olsa gerek ben, matematiğe ayrı çalışır ve matematiği çok severdim.Bugün mühendislik okumamın önemli bir sebebi de babam belki de. O sayısalcı, ben de sayısalcıyım. Çekmişim babama yani. Gerçekten de babaların erkek çocukları üzerinde önemli bir etkisi var. Babası edebiyat öğretmeni olan Bülent’in de bir edebiyat​ ​meraklısı​ ​olması,​ ​bu​ ​durumun​ ​güzel​ ​bir​ ​örneği​ ​bana​ ​göre. ​ ​​ ​​ ​​ ​​ ​​ ​​ ​​ ​Evimizin​ ​sultanı​ ​annem​ ​de​ ​benim​ ​için​ ​çok​ ​kıymetlidir.​ ​Ne​ ​zaman​ ​bir​ ​şeye​ ​canım​ ​sıkılsa onunla​ ​dertleşir,​ ​kurtulurum​ ​tüm​ ​sıkıntılarımdan.​ ​Aramızda​ ​kalsın​ ​babamdan​ ​biraz​ ​çekinirim, her​ ​şeyi​ ​söyleyemem​ ​ona.​ ​Annem,​ ​çok​ ​fedakârdır.​ ​Üç​ ​çocuğunu​ ​kendi​ ​eliyle​ ​büyütmek​ ​için çalışmamış​ ​ve​ ​ev​ ​hanımı​ ​olmayı​ ​tercih​ ​etmiş.​ ​İyi​ ​ki​ ​de​ ​öyle​ ​yapmış.​ ​Sessizdir,​ ​çok​ ​fazla konuşmaz.​ ​Kanımın​ ​deli​ ​akmasından​ ​mütevellit​ ​ara​ ​sıra​ ​onu​ ​üzsem​ ​de​ ​her​ ​zaman​ ​beni​ ​affeder ve​ ​bağrına​ ​basar.​ ​Hemen​ ​hemen​ ​bütün​ ​anneler​ ​böyle​ ​herhâlde.​ ​Bülent’in​ ​annesi​ ​Gül​ ​de​ ​olgun ve​ ​affedeci​ ​bir​ ​insan.​ ​Bir​ ​tek​ ​kendini​ ​aldatan​ ​kocası​ ​Haydar’ı​ ​affetmiyor.​ ​Haklı​ ​da​ ​bana sorarsanız. Kardeşlere gelecek olursak benim iki ablam var. Ailemin en küçüğü benim yani. Merak eden varsa aranızda ailenin en küçüğü olmak dünyanın en güzel şeyi olabilir. Sırtınızda hiçbir zaman​ ​sorumluluk​ ​olmaz.​ ​En​ ​fazla,​ ​20​ ​yaşına​ ​gelseniz​ ​de​ ​sabahları​ ​ekmek​ ​almaya​ ​siz​ ​gider, büyükleriniz konuşurken onlara öncelik verirsiniz. Bunlar olur ama dışarıda oyun oynamaktan yorulup eve su içmeye geldiğinizde de öncelik sizindir. Ablamların ikisi de okullarını bitirdi,meslek sahibi oldular. Bir öğrenci ben kaldım sizin anlayacağınız. Gerçi 50 yaşından sonra üniversite sınavına girip açık öğretim fakültesine başlayan annemi de unutmamakta​ ​fayda​ ​var. Uzun​ ​lafın​ ​kısası​ ​ben​ ​ailemi​ ​çok​ ​seviyorum.​ ​Onlarla​ ​geçirdiğim​ ​her​ ​saniye​ ​için​ ​Allah’a​ ​her gün​ ​dua​ ​ediyorum.​ ​İyi​ ​ki​ ​varlar​ ​ve​ ​iyi​ ​ki​ ​beraberiz.​ ​Birliğimiz​ ​ve​ ​beraberliğimiz​ ​daim​ ​olsun! KAYNAKÇA Görkem​ ​Kerem.​ ​Aile​ ​Fotoğrafı.​ ​İstanbul:Sel​ ​Yayınları,​ ​2016 Esin Erk Sıkıntıyla Yaklaşan Fırtınalı Düşünceler Kimi zaman ailemle ya da arkadaşlarımla yaşadığım bir olaya canım sıkıldığında kafamda bir süre yoğun şekilde düşünceler akmaya başlar. Olanları, söylenenleri ve söylenmeyenleri, yüz ifadelerini düşünürüm ve eğer ciddi bir durumsa bir süreliğine sanki içinde bulunduğum mekândan ayrılırım. Kısa bir süreliğine de olsa kendimi o ortamdan soyutlamış hissederken oluşan durumu internette dolaşırken sıkça yaşadığım bir duruma benzetirim. İnternette bazen onlarca sekme açmış olduğumu fark ederim. Bunlar birbiriyle alakalı alakasız şeylerdir ve teker teker kapatırken onlara baktığım anı anımsarım. Birinde kulağıma çalınan bir şarkının sözleri açıkken, diğerinde en son baktığım mimari projeler açıktır, bir diğerinde ise bir yerin telefon numarasına baktığım sayfa açıktır. İşte moralim bozulduğunda ve yaşadığım şeyleri her açıdan düşünmeye başladığımda âdeta kafamın içinde yüzlerce sekme varmış gibi hissederim. O anda sınıftayımdır, çevremde insanlar vardır ve bir konuşmanın ortasındayımdır ama bir yandan kendimi tam anlamıyla onlara veremem çünkü arkada açık olan sekmelerim beni huzursuz eder. Hatta bir an gelir kafamın içindeki düşünceler yaşadığım andan çok daha baskın olmaya ve anı ele geçirmeye başlar. Tam da o zaman kafamın içindekilere geçerim ve bu sefer de fiziksel olarak içinde bulunduğum ortamdaki insanların rahatlığı, gülüşleri beni germeye ve sıkmaya başlar. Özellikle okul, alışveriş merkezi, restoran gibi toplumsal bir yerdeyken kafamdaki düşünceler üzerime ağırlık gibi çöktüğünde kalabalık içindeki insanların üstüme geldiklerini düşünürüm. Eğer restorandaysam ve sıkıntılı bir an yaşıyorsam çevredeki kalabalığın seslerinin giderek yükseldiğini, çatal bıçak seslerinin beynimi zorladığını, etrafta çığlık atarak koşturan çocukların görüntüsünün bulanıklaştığını, insanların gülüşlerinin çığlığa dönüştüğünü hissetmeye başlarım. Böyle anlarda hissettiğim bunalma hissini geçen günlerde okuduğum Stefan Zweig’in Kadın ve Manzara adlı kitabında buldum: “Sessizce konuşuyor olsalar da hepsi bana çok gürültülü geliyordu. Gördüğüm, duyduğum her şey bana acı veriyor, sinirlerime dokunuyordu: Dudaklardan dökülen peltek konuşmalar, tabaklardan çıkan sesler, her bir jest, nefes, bakış … nabzımın yükseldiğini hissediyordum: Bütün duyularım ayaktaydı. Bütün bu insanlara bakmak zorunda olmak, ben içten içe yanarken onları böylesine sakin, rahat ve sükût içinde oturduklarını görmek içimi nefretle dolduruyordu.” (Zweig 19). İşte tam olarak da kalabalıklar içinde karmaşık düşüncelerle başa çıkmam gerektiği anlarda bu tarz düşünceler geçer kafamdan. Zweig, aslında bir otelde karşılaştığı genç bir kadına saplantılı tutkuyla yaklaşan bir adamın karmaşık iç dünyasındaki düşüncelerini, kuraklıkla geçen kavurucu bir yaz mevsiminin suya duyduğu açlık imgesini kullanarak anlatıyor. Yaklaşan ancak bir türlü gelmek bilmeyen fırtınadan dolayı yaşadığı sabırsızlık hissinin verdiği huzursuzluğu çevresindeki insanlarda da arayan adam olarak tam da hislerimi yansıtıyor. Örneğin günüm kötü geçiyorsa ve stüdyoda sabahlara kadar çalışacaksam, çevremdekilerin yüksek sesle dizi izlemelerine, şarkılar açıp söylemelerine, şakalaşıp eğlenmelerine katlanmak çok zor gelir. Tıpkı Kadın ve Manzara’daki adamın dediği gibi: “Bakışlarımla herkese dokunuyor ve aynı şeyleri sezen birilerini arıyordum ancak herkes öylesine hissiz ve kaygısız görünüyordu ki yalnızca nefes alıp veriyor, dinleniyorlardı; rahattılar, korunaklıydılar, hissiz olsalar da sağlıklıydılar. Hasta olan, dünyanın ateşini içinde hisseden bir tek ben vardım.” (Zweig 37). Bu rahatsız edici durumdan kurtulmak için arkadaşlarıma bakarak benim gibi buruk bir yüz ifadesi ararım çaresizce ve eğer gerçekten de bir başkasının da moralinin bozuk olduğunu fark edersem, bu bana hiç olmazsa ortamdan keyif almayan biri olarak yalnız olmadığımı hatırlatır. Hatta bazen aynı duygulara sahip olan biriyle göz göze geldiğimde bir bakışla bile paylaşım yaşandığını düşünürüm. Böyle anlarda ilginç bir şekilde kimse birbirinin ne tür bir sorunu olduğunu öğrenmeye çalışmaz, anlatması için birbirinin üstüne gitmez. “Sen de mi?” diyen bir bakış tarafların bir nebze de olsa rahatlaması için yeterlidir. KAYNAKLAR 1) Zweig, Stefan. Kadın ve Manzara. İstanbul: Zeplin Kitap, 2018. 2) Görseller internet ortamından aşağıdaki sitelerden alınmıştır. https://www.dreamstime.com/royalty-free-stock-photos-thirst-illustration-depicting-two-human-shaped-dried-bushes-coming-out-dry-terrain-symbolizing-drought-image40455278 Kaybolmuşluğumuz Clang, John. Time. 2010. Mc2gallery. İtalya. Hepimizin bir varlığı, bir gerçekliği var kuşkusuz. Ayaklarımız yerde, gövdemiz yerinde duruyor. Biz ise, belki de hiçbir zaman nasıl kullanılacağını çözemeyeceğimiz bir yerlerde duruyoruz. Bütün bu zaman kavramının içinde akışkan gibiyiz, mekânsız gibiyiz, varlığımızla yokluğumuza ihanet eder gibiyiz! Varlığımız bir yerde, biz bir yerdeyiz. Saatin kaç olduğunu biliyoruz, fakat zamanın ne olduğunu biliyor muyuz? Yürüyoruz, fakat “gitmeyi” biliyor muyuz? Nereye gidiyoruz? Nereden geliyoruz? Gidilen yol biter mi, geçen zaman durur mu? Her şeyi bilen ve her şeyden emin gözüken insanoğlu, daha çok kaybolmuş gibi duruyor benim gözümde. Sadece nereye gideceğini, ne yapacağını bilememezlikten kaynaklanan bir kaybolmuşluk değil bu bahsettiğim. İnsan, kendi yarattığı zaman içinde kayboluyor. Her saat başı daha fazla ilerliyor, her dakika daha fazla kayboluyor… Harcayacağı onca şey arasından zamanı seçiyor ve onu harcıyor fütursuzca. Hiçbir zaman olması gereken yerde, olması gereken zamanda değilmiş gibi duruyor. İnsanın bu kaybolmuşluğunu en iyi yansıtan ve her karşıma çıktığında benim kaybolmuşluğuma kaybolmuşluk ekleyen bir tablodur John Clang'in Zaman tablosu. Hatta bence, içinde kaybolmak için seçilebilecek en estetik boyuttur… Clang'in kolajları her zaman çok ayrı, çok farklı ve çok taze duygular canlandırmıştır içimde. Yine de hiçbiri Zaman isimli kolajının yerini dolduramaz. Tabloya ne zaman baksam insanların yarım kalmışlığında kayboluyorum. Aynı anda hem oraya ait, hem de oradan dışlanmış insanlar görmek bu yüzyılın kayıp gerçekliğini tekrar tekrar yaşatıyor bana. Sanki o fotoğraf parçalarının arasındaki siyahlıktan akıp giden zamanı görebiliyor gibiyim. Üstelik geride gerekli gereksiz bir sürü soru işareti bırakıyor Clang seçtiği ve birleştirdiği parçalarla. Mesela merak ediyorum o merdivenlerin bir sonu var mı? Hangi basamak nereye ulaştıracak o insanları? Ortada duran yaşlı kadının surat ifadesi bile o kadar çok soru işareti içeriyor ki gerçeğe yakın bir tahmin yürütmek mümkün bile değil onun yolu hakkında. Peki ya beyaz montlu, pembe şapkalı küçük kız? O da kaybolmuş mudur zamanın bilinmezliği ve tahmin edilemezliği içinde? Hangi asırda büyüyüp hangi yüzyıla evrilmiştir acaba? Sanıyorum ki bu soruların da, zamanın içindeki kaybolmuşluğumuzun da çözümlerini bulmak gerçekçi bir olasılık değil. Üstelik zamanın rüzgârı yüzümüzü yalayıp geçerken ve biz her saniye biraz daha kaybolurken farkına bile varmıyoruz kaybolduğumuzun. Aynalar gerçeği yansıtıyor sanıyoruz, bedenlerimiz kalıcı sanıyoruz, fotoğraflar bizi ölümsüz yapmaya yeter sanıyoruz. Oysa hepimizin bedeni eski bir fotoğraf gibi renklerini kaybedip çürüyerek yok olacak zamanın kucağında. Bu gerçeğin farkında mıyız? Bir düşünün, Clang'in kolajının bir parçası olmak ister miydiniz? İlk başta sürrealizmin ve estetiğin etkisiyle gözlere güzel gelen tablo, üzerine biraz düşünüldüğünde karamsar bir hâl alıyor ve hâliyle de bunun bir parçası olmak oldukça ürkütücü gelmeye başlıyor insana. Clang'in kusursuz bir şekilde yansıttığı zamanın ve mekânın içinde kaybolmuşluk, boğmaya başlıyor insanı ve inkâra sürüklüyor. Kolumuzdaki pahalı saatlerle zamanı kontrol edebileceğimizi sanıyoruz hâlâ. Telefonlarımızdaki saatler bizi de dijitalleştiriyor. Biz yaşadığımızın, dünyamızın, kendimizin farkına varamadan geçip gidiveriyor zaman. Ve tıpkı John Clang'in Zaman kolajındaki gibi hepimiz yarım kalıyoruz. Hem varız, hem yokuz… Eksiğiz kısaca. Yine de içimde bir umut var tamamlanabileceğimize dair. Belki de, farkına varmışlığımız kurtarır bizi kaybolmuşluğumuzdan ve içimizde bizi o merdivenlerin sonunda ne olduğunu görmek adına bütün basamakları bir çırpıda tırmandırabilecek bir cesaret kırıntısı parlayıverir yokluğun içinden. Kim bilir, zamana meydan okumayı bırakırsak ve teslim olduğumuz tek otoritenin o olmasına izin verirsek Clang'in Zaman'ının bir parçası olmaktan kurtulabilir ve yaşantımızın tüm sahteliğini soyunup üzerimize gerçeklerle dolu, yolumuzu bildiğimiz hatta kendimiz seçtiğimiz bir hayatı giyinebiliriz… Beste YAZICI Neslinur YILDIZ IAED 21602220 HUZUR BİR LÜKS DEĞİL İHTİYAÇTIR Her insanın hayatta yalnız kalmak istediği, biraz olsun kalabalıktan uzaklaşmak istediği anlar vardır değil mi? Bu istek günümüzde artık lüks değil bir ihtiyaç olarak kabul görmektedir. Dünya nüfusu - düşünülen bütün doğum planlamalarına rağmen- gittikçe artıyor. Kabul edelim ki gelen her yeni insan kendi sorunlarını da beraberinde getiriyor. İnsanlık günümüzde hiç olmadığı kadar alt seviyeye düştü. Yapılan bütün haksızlıklara ve acımasızlıklara yüz çevrilmekte. En kötüsü de ne biliyor musunuz? En kötüsü; daha konuşmayı bilmeyen masum çocukların, para uğruna, soğukkanlılıkla katledildiği bir dünyada yaşamak. İşte bu yüzden insanlar olarak bu tür durumlarda dilsiz ve sağır olan, ama kucağı sıcacık olan doğaya kaçmak isteriz. Her ne kadar kaçan insanlar toplum tarafından delilikle itham edilip, dışlansalar da doğaya kaçarak en doğrusunu yapmaktalar. Toplumdan kendini soyutlama kavramı bizler için çoğu zaman rahatsız edici bir kavram olarak yer alır gerek romanlarda gerekse filmlerde. Herkes yabancılaşan bu kişinin sorununun ne olduğuna onu bu dibe neyin sürüklediğini bulmak ister. O insan için yabancılaştırma kavramı bir cezaymış gibi gelir. Ancak hiç birimiz bu insanın kendi istekleri doğrultusunda toplumdan, insanlardan uzaklaştığını düşünmeyiz. Bunun nedeni genel bir toplum yargısı olmasıdır. Genel toplum yargısına göre insanlar yalnız yaşayamazlar, yaşayamazmışız. Hatta biz Türklerin bunun için bir lafı bile vardır :” Yalnızlık Allah’a mahsustur.”. Her ne kadar bu düşünce çok sığ olsa da bir noktada bu konuya katılıyorum. Sonuçta insan tekelinde yönetilen bir gezegende yaşıyoruz. Burada iletişim kurabileceğimiz, yardım alabileceğimiz, bütün duygularımızı paylaşabileceğimiz canlılar insanlardır. Bu yüzden toplumdan uzakta kalmak çoğu insan için rahatsız edici ve mantık dışı olarak görülür. Ancak Yaban’a Doğru’daki Christopher karakteri gibi insanlar bu uzaklaşmayı tatmin edici ve huzur verici bulurlar. Aslında bakarsanız ben de bu uzaklaşmayı her akşam haberleri izlerken huzur verici buluyorum. Çünkü dünya olarak, insanlık olarak dibe batmış durumdayız. Kabul edelim ki masumiyet yalnızca bir kelimeden ibaret kaldı. Her gün bir savaş haberiyle uyanıyoruz yeni güne. Bu da yetmezmiş gibi kendi hayat telaşlarımızda işin içine giriyor tabii. Gelecek kaygıları, toplumda yer edinme çabaları… İnsan gücü tüm bunları düşünmeye ve tüm bu sorunlara çözüm bulmaya yetmez. Zayıf varlıklarız nihayetinde. Bu yüzden ya elimize bir balta alı dünyanın etinden koparırız ya da baltayı toprağa gömerek kaçmaya çalışırız. Her iki durumda da kaybedeceğimiz çok şey var ama en azından doğaya kaçarak o özlemini duyduğumuz huzura bir nebze olsun yakınlaşabiliriz. Bu bir ihtiyaçtır ve insanlar olarak bu ihtiyacı karşılamak bizim en nihai görevimizdir. Toplum hiçbir zaman bireysel iyilik uğruna çalışmaz bu konuda bencildir. Bu yüzden her insan kendisi için elinden geleni yapmalıdır ve eğer bu kaçmayı içeriyorsa arkasına bakmadan kaçmalıdır. Her beden yorulur; gerek fiziksel olarak, gerek ruhsal olarak. Buna en iyi çare nefes almak ve iç huzuru bulmaktır. Ancak hepimiz biliyoruz ki bunlar yazıldığı kadar kolay olmayan şeylerdir. Her insanın rahatlaması farklı şekillerde olabilir. Kimi insan kendini alkole verir, kimi insan spora, kimisi yemeğe... Tüm bunlar aslında birer kaçış şeklidir. Her insan bu kaçış şekilleriyle kendisini toplumdan belli bir zaman aralığında soyutlar bence. Neden mi? Çünkü günümüz dünyasında buna kesinlikle ihtiyaç vardır. Küçük çocukların bildiği renklerin başında kan kırmızısı olan bir dünya da nefes almaya çalışıyor, maddi değerlerin bizleri esir almasına Neslinur YILDIZ IAED 21602220 sesimizi çıkarmıyoruz çünkü. İşte bu yüzden de belli bir noktadan sonra nefes alamıyor ve dünya üzerinde hiçbir insanın olmadığı yerlere sığınmak istiyor ruhumuz, tıpkı Christopher’ın yaptığı gibi. Ancak ne yazık ki çoğumuz için bu bir hayal olarak kalıyor. Keşke her birimiz
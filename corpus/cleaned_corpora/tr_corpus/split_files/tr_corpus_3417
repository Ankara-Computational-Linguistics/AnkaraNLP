dürüst gönderileri ayıramayan milyonlarca internet kullanıcılarında paranoyaya yol açıyor ve Emrah Serbes’in Deliduman adlı eserinde Çağlar İyice karakterinin Twitter’daki bir gönderisini birçok kişinin sahte zannetmesi gibi sosyal medya gönderileri yalancı çoban muamelesi görmeye başlıyor. Peki, internetteki sahte paylaşımların azalmasının bir yolu var mıdır? Günümüzde internette sosyalleşme amaçlı kullanılan siteler gittikçe daha büyük kitlesel rol üstlenmektedir. Bundan yaklaşık on yıl önce Türkiye’de (ABD için on beş yıl önce) sosyalleşmek için kullanılabilecek siteler MSN Messenger gibi anlık mesajlaşma sitelerinden ibaretti. İnsanların çevre edinmek adına yapabilecekleri en büyük hamle rastgele kişi eklemekti. Daha sonra Facebook yaygınlaşmaya başladı fakat bu site de kitleleri birbirine bağlasa da gönderiler sadece tanıdık çevrelerde yayılıyordu. Son yıllarda ise Twitter bir devrim yarattı. Hashtaglerin kullanım sayısına oranla Twitter’da beliren trend konular sayfasına uğrayanlar günün gündemini görebiliyor. Gündemdeki gönderiler dünyadaki herkesçe görülebiliyor ve bu sayede büyük eylemler ve sosyal sorumluluk projeleri gerçekleştirilebiliyor. Yine de trend konulara baktığım zaman yaratılan yararlı duyarlılığın oranının düşük olduğunu görüyorum. Pek çok insan paylaştığı gönderi görüntülensin diye gönderinin bir kısmına paylaşımıyla alâkası olmayan trend konuları hashtag ile iliştiriyor. Bunun dışında toplumsal gelişmelerle ilgili trend başlıkların altında provokasyon amaçlı sahte haberler yayılabiliyor. Örnek vermek gerekirse, bazı terör örgütü mensupları farklı kimlik altında Twitter’a girip bir gösteride polis herhangi bir müdahalede bulunmadığı hâlde bir çocuğun polis tarafından darp edildiğini iddia edebiliyor ve dış mihraklar bu şekilde halkla polisin arasını açmaya çabalayabiliyor. Bu tür ihtimaller insanların internette gördüklerine olan güvenini zedeliyor. Deliduman adlı eserdeki olaylar Gezi 1 eylemlerinin yaşandığı hassas zamanda geçiyor. Romanın ana karakteri Çağlar İyice’nin kız kardeşi Gezi Parkı’na kaçırılıyor ve Çağlar kız kardeşinin kaçırıldığını Twitter’da duyuruyor. Birkaç gün sonra kız kardeşine benzer birisi bulunuyor ve insanlar Çağlar’ın kız kardeşi bulundu zannediyor. Bunun üstüne Çağlar kız kardeşinin hâlâ bulunmadığına dair bir paylaşım yapıyor fakat bu sefer insanlar onun ilgi çekmek istediğini düşünerek Çağlar’ın paylaşımının altına Çağlar’ı sahtekârlıkla suçlayan yorumlar atıyorlar. Bir insanın kayıp kız kardeş bahanesiyle popüler olmak isteyeceğini düşünmek bana hastalıklı geliyor ama maalesef sahte gönderiler insanları paranoyaklaştırıyor. Yazımın ilk paragrafında bahsettiğim Clickbait denilen yöntem, özellikle YouTube gibi video paylaşım sitelerinde de yaygın şekilde kullanılıyor. Örneğin, kaçırdığımız bir maçtan sonra internette maç özeti ararken başlığında maç özeti yazan bir video karşımıza maçtan rastgele fotoğraflar içeren alakasız bir video çıkabiliyor ve o fotoğraflardan birisi videonun kapak fotoğrafı olduğu için videoyu gerçekten maç özeti zannedip açabiliyoruz. Deliduman’daki başkarakter Çağlar da kız kardeşinin Gezi Parkı’nda yaptığı Michael Jackson dansının videosunun daha çok izlenmesi için video başlığını Gezi Parkı’na Polis Müdahalesi Esnasında Dokuz Yaşındaki Kızdan Muhteşem Moonwalk koyarak o an polis müdahalesine dair görüntü arayan internet kullanıcıların videoya tıklamasını sağlayıp zamanlarını çalmıştı. Aslında romanda Çağlar’ın bu davranışını incelersek sahte paylaşımları büyük oranda azaltabiliriz çünkü sahte paylaşımların sorumluları bizleriz. Bir haber sitesi verdiği haber linkinin başlığıyla ilgimizi çekip istemediğimiz içerikleri açtığımızda kızıyoruz ama birkaç beğeni fazla almak uğruna İnstagram’da paylaştığımız fotoğrafa fotoğrafla alâkası olmayan etiketler eklemekten çekinmiyoruz. Başımıza gelmesini istemediğimiz durumu başkalarına yaşatmazsak toplumumuzu sahte gönderilerden büyük oranda kurtarabiliriz. İnanıyorum ki herkes kendine bu konuda çeki düzen verdiğinde diğer insanlar da irade gösterecektir. 2 İÇİMİZDEKİ HASTALIK İnsanoğlunun yaradılışından beri var olan ve soyumuz tükenene kadar da bizimle olmaya devam edecek olan garip bir duygudur korku. Onu anlatan yüzlerce yazar, binlerce eser var ancak tanımı yine de güç sonuçta hissetmektir korku. Her ne kadar Eflatun “Korku köleliktir.” dese de ben onun kadar radikal olamam. Korkunun bize kazandırdığı ve kaybettirdiği anlar vardır. Bir atletizm sporcusunun işaret silahı patladığı anda vücudunda salgılanan adrenalin bazen sporcunun saniyelerle kazanmasını sağlayabilir. Ya da ani bir saldırıya karşı korkudan gelişen bir refleks bizi ölümcül bir tehlikeden koruyabilir. Öte yandan korku birçok şeyi gerçekleştirmemize engeldir. Çoğu insan hayallerine bu duygu yüzünden ulaşamaz ya da daha en başından vazgeçer. Başarısızlık korkusu benim de en büyük korkularımdandır. Bu korkuyu yıllardır yenmeye çalışırım ama bir türlü yok olmaz. İçimde bir yerlerde bana sinsice fısıldamaya devam eder. Bana en güzel cevabı ise Mahatma Gandi vermiştir “Korku işe yarayabilir ama korkaklık hiçbir işe yaramaz.” Yaşar Kemal’in Tek Kanatlı Bir Kuş’unda Zeliha’nın kasabasıdır korku. Annesinin özlemiyle yanıp tutuştuğu kasabasına ulaşmak ister Zeliha, onca lafa söze aldırmadan ulaşır da. Ancak içinde kopan fırtınalar başını döndürür. Onun korkusu geride bekleyenlerin de korkusudur zaten. Önümüzdeki başarısızlıklar bizi etkiler çoğu zaman. Eğer o yapamadıysa ben nasıl yapabilirim deriz. Hatta bazen bize imkansız gibi görünen şeyleri denemeye kalkanları aşağılar ve toplumdan dışlarız. Ama başarırlarsa onları kahraman ilan eder ve hep arkalarındaymışız gibi davranırız. Toplumsal ikiyüzlülüktür bu. Bu yüzden yeni şeyleri deneyen insanlar başta hep yalnızdır. Alışılmışın dışında olanlara tahammülümüz yok sanırım. Bir kanser gibi yayılan korku bir ülkeyi çok gerilere sürükleyebilir. Hastalığın çaresiyse bazen hastalığın ta kendisidir. Korkularımızı yenmek için onların üstüne gitmek gerektiğini söylerler. Köpekten korkan bir insan bir köpek alarak yenebilir korkusunu. Peki ya ölümden korkuyorsa? En büyük korkularımızdan biridir ölüm. Aslında ölümün kendisinden değil de daha sonra olacaklardan ya da hayal ettiklerimizi gerçekleştiremeden ölmekten korkarız. Ölümün zaman ve mekan tanımazlığından korkarız. Her an acı bir haber alabilir ya da haberin kendisi olabiliriz. İnsan bilmediğinden korkarmış, ölümün gizemidir tüylerimizi diken diken eden belki de. Stefan Zweig’ın ustaca betimlediği “Korku” adlı novellasında , bir kadının ihanetinin sonucunda her şeyini kaybetme korkusu ise ölümün önüne geçer. Yalnızlık korkusu canından bile vazgeçer hale getirir insanı. Bazen yalnız kalmak iyi gelse de insanın her zaman yanında birileri olmalı. Bahsettiğim sadece çevrende insanların olması değil aynı zamanda verdiği güveni hep hissedebileceğin, sırtını dayayıp sevincini ve kederini paylaşabileceğin birileri. Hayattan korkmadan, zevk alarak tadını çıkararak yaşamak için gereklidir bu. Ne kadar güzel şeyler yaşarsan yaşa dostlarınla paylaşmak onu daha da güzelleştirir her zaman. “Korku karanlık tarafa giden yoldur. Korku öfkeye öfke nefrete nefret ise acıya yol açar” (Star Wars 1999) Suçların derinlerinde korku ve öfkeyi hissedersiniz. Bazen tek bir kişinin korkusu milyonların hayatına mal olur. Bir liderin iktidarını kaybetme korkusu bir ülkeyi savaşa sürekler ve masum yüreklere korku ve acı düşer. Kurşuna dizilmek üzere olan masum bir çocuğun gözlerindedir korku. Annesinin evlat korkusu ise yavrusunun son anlarında bile olsa kendi canından olma korkusunun önüne geçer. Bazı korkular gizlenebilse de bazılarını saklamak çok zordur. Kimi zaman bir titremeyle kimi zaman da gözlerdeki bir bakışla kendini ele verir. Korkularını itiraf etmekte yürek ister aslında. Hepimiz başaramayız bunu. Ama her insanın içinde elbet bir korku yatar. Yalnızlık, ölüm, sevdiğini kaybetme, savaş, başarısızlık ve dahası…SaltukBuğrahanÇELİKÇİZGİ FİLMLERHafta sonu sinemaya Çılgın Hırsız 3’ü izlemek için gittim. Biraz huyum gereği, biraz da filmserinin diğerlerine kıyasla daha bir tatsız olduğundan; filmden çok seyirciler ilgimi çekti. Biryanda heyecandan gözleri ışıldayan, rengarenk, ufacık, çocuklar; diğer yanda sadeceçocuklarınınelinitutmakiçingelmişekranabakmaktançokkafasındafaturahesabıyapmayaodaklanmış, anneler, babalar... Öyle mi? Hayır. Belki de salona girerken öyleler ama filmsırasında küçükleretaş çıkarıyorlar,eminolun. Oküçük sarı yaratıklarsadece çocuklarıdeğilhepimizi eğlendiriyor.Yeri gelince salonlarda küçüklere yerbırakmıyoruz. Bugünlerde bu türsevgisini daha çok insan açığa çıkarıyor. Zamanında yetişkinlerin izlemesi çocuksu bulunupayıplanan çizgi filmler şimdi birçok kişinin en sevdiği hobileri arasında. Yapımcılar da çizgifilmlerde aralara büyükler için espriler sıkıştırıyor. Nedir yani yaşlanacağımıza küçülüyormuyuz?Lisede arkadaşlarla öğle arasını doldurmak için oynadığımız bir oyun vardı. “Özne, nesne,yüklem”diyelim.İsimvermekasılönceliğimizdeğildi.Üçkişidenherbiriaklındanbirkelimetutardı.Herkesgörevineyseonu;özneyseözne,yüklemseyüklem.Sonrabukelimelericümleoluşturacak şekilde sıralardık. Tahmin edeceğiniz gibi saçma sapan cümleler oluşurdu. Hattaneredeysehiçbirzamanmantıklıbirşeyçıkmazdıortaya.Martıgazetelerisulardı,AhmetAğrıDağı’nı tutuklardı fakat Ali’nin okula gittiği görülmezdi. Bu da dilimizle söyleyebildiğimiz vedaha da önemlisi hayallerimizde canlandırabildiğimiz cümlelerin %99’unun gerçek hayattayeri olmadığını gösteriyordu. Hayat sayısız olanaklarla dolu olsa da başka bir bakış açısıylabir o kadar da sınırlı aslında. Yani siz bilgisayarın başından kalkıp uzaklaşmak,sorumluluklarınızdandan sıyrılmak istediğinizde; işi gücü bırakıp sahil kenarına yerleşmeyidüşlediğinizde aslında oldukça alçak gönüllü hayaller kuruyorsunuz. Tüm insanlıkimkanlarını seferber etse sizi belki güzel bir yere yollarız, belki her gün dünyanın en güzelyemeklerini yediririz ama kafanızda kurabileceğiniz evrenin karşısında olanaklarımız çokyetersiz. Çoğunlukla insanlar özel uçağın hayalini kursalar da gerçekten uçamayacağımızıbilmekcansıkıcı.Hayatoldukçaköşelivesınırlıaslında.Çizgi filmler bizim söylemeyi bile anlamsız bulduğumuz hayallerin soluğu. Orada yemekyemek zorunlu değil, kimse boyunuzun üç katı zıpladığınız için size kızmaz. Mesai saatinikötü adamların peşinde harcamanız problem oluşturmaz. Yaralanmaz, yaşlanmazsınız. Herhafta farklı bir maceraya hazırsınızdır. Yorulmak yoktur. Bu anlatttıklarım parayla alınacakşeyler değil. Sadece onları ekrana resmedebiliriz, seslendirebiliriz ancak. Ortaya hepimizdendaha canlı karakterler çıkar, insanların aksine seneler geçtikçe değişmeyecek. Bu yüzdeninsanların çizgi filmleri gerçeklikten kaçış olarak görmesi çok normal. Bütün problemlerinebir ara verip kim kendini çizgi filmlerin kafa yormayan hikayelerine bırakmak istemez. Hemdeöylehikayelerkiadaletsizlikolmaz.Herkeshakkıneyseonualır,iyilerdekazanmasınıbilir.Paranın,gücünherşeyigötürdüğüdünyamızlakıyaslanamazbile.Çizgi filmlerbiraz da geçmişi anımsatıyoraslında. Nasıl eskilerden kalma küçükayakkabısınıbulmak insanı duygulandırıyorsa çizgi filmler de insanı tatlı anılara sürükleyebiliyor. Konuçocukluk zamanındaki çizgi filmlere gelince hemen heyecanlanıp dili açılan yetişkinlerigörmüşsünüzdür. O bahaneyle çocukluk zamanındaki hisler de canlanıveriyor bazen. Enküçük bir endişemizin olmadığı tuhaf ve uzak zamanlar... Bu anlamda çizgi filmlerebüyüklerin daha çok ihtiyacı var sanki. Çünkü her gün biraz daha batıyoruz dünyanınçamuruna. Kuralarını kabulleniyoruz hayatın, farklı hayaller kurmuyoruz artık. Oyuncaklarıncanlanıpkonuşmasıihtimalihepbirazdahauzakgeliyor.Öyleyseizleyinseviyorsanız,ayarınıkaçırırımdiyedekorkmayın.Gerekirseannenizgelipkulağınızıçeker.Oğuz Ali Hanecioğlu Anın Duyumsallığı “Bazı insanlar hayatınızı sonsuza kadar değiştirir.” Zamana ait olan birtakım ögeler vardır. Her ne kadar o anı sen yaşayıp algılamış olsan, o an senin yarattığın bir dünya ile zenginleşmiş olsa da asla kendine ait göremezsin. Zaman sahip olamayacağın bir kavramdır. O ise istediği her şeye sahip olabilir, hatta sana bile. Öyle bir an gelir ki bazen sen sadece o anı yaratan bir unsura dönüşürsün, senin hiçbir hükmün yoktur yaşananlarda. Sadece o an yaşanır ve senin yaşanmışlıklar klasörüne eklenir. Değiştirmen, değerini azaltman ya da hepten bozman mümkün değildir. Öyle ki bu an somutlaşsa ve elimize alabileceğimiz bir şey haline gelse içi görülebilen ama kırılamayan bir elmas gibi olurdu. İşte benim bahsedeceğim poster de bu tür bir ana ait. Sadece iki kişinin hissedebileceği ama ikisinin de asla sahip olamayacağı bir an. Bir fotoğraf çekerken ışığı ayarlamamız, kadrajı sabitlememiz ve fotoğrafı çekmemiz gerekir. Yine de bu fotoğraf çekilirken o nesne gerçek hayatta hâlâ canlıdır ve dünyada olan hemen hemen diğer her şey gibi hareket eder. Dolayısıyla bu fotoğraftaki nesne siz olmadığı sürece onu tam anlamıyla kontrol edemezsiniz. O fotoğraf size ait olmayan bir şeyi çeker. Gözümüzün çalışma prensibi de bir fotoğraf makinesine çok benzer, gördüğünüz şeyler üzerinde söz hakkınız olamaz. Bazen ise öyle bir an gelir ki sadece tek bir ögeyi netleştirebiliriz, görüntünün merkezinde olmayan şeyler fludur. Bu öyle bir andır ki düşünce tarzımızı bile etkiler. Dünya tek bir kişinin etrafında dönmeye başlar, siz de onun peşine takılırsınız. Böylece dünyanın geri kalanı netliğini kaybeder. Yavaş yavaş kadrajınızın merkezine doğru çekilirsiniz. Geriye sadece bir yüz kalır, tıpkı galaksilerin merkezindeki karadelikler gibi sizi çekmeye devam eder bu yüz. Kısa bir süre sonra ise bir çift göze baktığınızı anlarsınız sadece. Öyle bir an gelir ki bu gözler tekmiş gibi algılanır, birbiri üzerine binen tek bir şekle dönüşür. Birbiri üzerine binmiş iki farklı evren. Sonsuz bir olasılıklar evrenidir bu, sizin kararlarınızla şekillenecektir. Bir başlangıçtır, belki de evrenin Büyük Patlaması da böyle bir andır. Aşk hayatımızın başlangıcıdır. Gerçekten bir şeyleri hissetmeye başladığımız andır. En merkezi bir karadelik gibi öyle derin ve yoğundur ki, oradan ışık bile kaçamaz. Sabah kalktığımızda bütün gece, biz uyurken bile bizi izlediğinden şüphelendiğimiz bir anla birlikteyizdir artık. Yastığımızdan başımızı kaldırdığımızda onu hemen solumuzda, mahremiyetimizi işgal etmekle meşgul buluruz. Gözünü sadece bize özel olan mekânlarda dahi üzerimizden ayırmaz, biz de bunu hiç fark etmeden kabulleniveririz. Odamızdan çıkıp mekân değiştirdiğimizde o da değişen ortamla birlikte bir anda toza döner, ruh halimize ve o mekâna göre şekil değiştirip yeniden somutlaşır. Bize ait olmayan bir anı, bize ait olan bir bellekte yanımızda taşımaya başlamışızdır artık. Bunun farkına varmamız ise bu anın ağırlığıyla mümkün olur çünkü bize ait olmayan her şey gibi onun da bir ağırlığı vardır. Eğer sizi tamamen hazırlıksız yakaladıysa ağırlığıyla sizi ezmeye başlayabilir ve kısa sürede hiçbir iş yapamaz hale gelirsiniz. Geçen her anla birlikte daha da güçlenmek zorundasınızdır artık çünkü üzerinizdeki ağırlık her geçen saniye daha da artmaktadır. Bu iddialaşmanın bir sonu yoktur, ağırlaşan zaman değil de size ait olan bellekte kaydedilmiş anıdır aslında. Dolayısıyla sizden bağımsız olan bu zamana katılmanız ve onun size ait olmadığını kabul etmelisinizdir. Eğer olur da zaman da sizi kabul ederse bu ağırlıktan kurtulabilirsiniz bir şekilde. Sonunda o gözlerin üst üste bindiği an oluşan olasılıklar zincirinin başında bulursunuz kendinizi. Ya bir gülümseme ile devam edeceksinizdir yola ya da zaman sizi oraya yakıştıramayıp başka bir ana götürecektir. Belki de günün birinde siz kendi başınıza zamanın yaratabileceğinden güzel anlar yaratmaya başlar ve ortaklaşa çalışmaya başlarsınız. O da sizi paha biçilemez bir yalnızlık ya da absürt bir mutluluğun içine bırakıverir. Yine de geleceğin sana ne getireceğinden tam anlamıyla emin olamazsın çünkü zaman, asla sahip olamayacağın bir kavramdır. Kaynakça - Empire Design Ajansı. Carol Filmi. 2015. Afiş. Hollywood Türkan Cansu Dalğıç Acıyı Sanata Çevirmek Son üç yıldır en çok ilgimi çeken sanatsal akım olan sürrealizm ile yazılmış şiirler okuyor, sürrealist tablolar araştırıyor ve filmler izliyorum. Bu akıma olan ilgim beni Meksikalı bir ressam olan Frida Kahlo’ya ve onun hayat hikâyesine ilgi duymama sebep oldu. Frida Kahlo bana göre sürrealist akımı en iyi şekilde tablolarına yansıtmış bir sanatçı. Bu sürrealizm konusundaki başarısına rağmen ‘’Bana sürrealist diyorlar ancak değilim. Ben sadece kendi gerçekliğimi resmediyorum.’’ demiştir (https://indigodergisi.com/2014/02/frida-kahlo-viva-la-vida/). Bu kadının hayat hikâyesine baktığınızda ‘'kendi gerçekliğim’' dediği olayların acı yüzüyle karşı karşıya geliyorsunuz. Sanat acıdan beslenir. En iyi sanatçılar o dillere destan olmuş eserlerini verirken hep acıdan ilham almışlardır. Acı bir nevi kişinin dışa vurum gücünü ortaya çıkartır. Bazı insanlar yaşadıkları acıyla kendilerine veya başkalarına zarar verir bazıları bu acıdan beslenip ortaya verimli bir şey çıkartır. Ben ne zaman bir şeye çok üzülsem, içimden bu üzüntüyü dışa atmak gelir ve bunu yapmanın bana göre en iyi yolu yazmaktır. Yazdıkça ve duygularımı kâğıda döktükçe içime bir rahatlama ve huzur gelir. Sanki çok güvenilir bir insana duygularımı döküyor, içimi ona açıyormuşum gibi hissederim. Bir başkası bu acıdan beslenip müzik yapar, bir başkası resim çizer. Sanat içimizdeki duyguları dışarıya yansıtmanın en iyi yoludur. Öncelikle ilham nedir diye düşünmek istiyorum. Sözlük anlamıyla ilham: Bir sanat eserinin meydana getirilmesi sırasında sanatçıyı sevk eden his unsuru, esin. Bana göre ise ilham demek kişiyi hayata bağlayan en önemli unsur. Bir insan ilhamını kaybederse, hayattan zevk alamaz. Yaşadığımız şu dünya bize ilham kaynağı olmak için yeter de artar bile tabii görebilene... Acıyı ve üzüntüleri güzelliğe çevirmek bizim elimizde. Bir insan yaşaması için gereken esin kaynağını kaybederse yaşama tutunması bir hayli güç olur bu yüzden nereden ilham alıyorsak orada bulunmalıyız. Bana kötü hissettiren, umudumu kıran insanlardan, görüşlerden ve yerlerden uzak durmak hep yaptığım bir şey. Bana olumlu enerji veren, içimi bir şey yaratma ve var olma isteğiyle dolduran her şey hayatımın merkez noktasına koyduğum olmazsa olmazlar. Bir insan nereden ilham buluyorsa, orada olmalı. Sürrealizme ilgimi çeken bir diğer nokta ise aslında oluşturulan eserin yorumunun kişiden kişiye ne kadar değiştiği. Sanatçı içinde bulunduğu ruhsal gerçekliğini anlatırken, bunu yorumlayan insan kendi gerçekliğiyle karşı karşıya geliyor. Örneğin Frida Kahlo'nun ''Umutsuzluk'' adlı tablosuna ben ilk baktığımda Frida'nın içinde yaşamın bittiğine ve bu ölü umutları tablosunda ağzından çıkan sakatatlar şeklinde resmettiği görüşüne kapılmıştım. Ancak bu tabloyu bir arkadaşıma gösterip ne düşündüğünü sorduğumda bana bu sakatatları yediğini yani aslında iyileşme sürecindeyken o zamanlar sakatat tarzı yemeklerin yedirilmesinin sağlıya iyi geldiğinin yaygın bir görüş olduğundan bu sebeple de umutlarını bunları yiyerek iyileştirmeye çalıştığından bahsetti. Aynı tabloyu farklı anlamlar çıkartarak yorumlayabilmek sürrealizm akımının en iyi göstergesi bence. İnsanların iç dünyasını dışarıya farklı şekilde yansıtması sonucu oluşmuş bu akımı, eserleri gören veya okuyan kişiler kendilerine göre yorumluyorlar. Sonuç olarak sanat bu hayatta bırakabileceğimiz en güzel miras çünkü sanat asla ölmez. İçimizdeki iyi ya da kötü duyguları sanata çevirmek ise kendimize yapabileceğimiz en güzel iyilik çünkü bu bizim yıkıcı değil aksine yapıcı olduğumuzu gösterir. Sanat var olma arzusuydu yüz yıllardır tüm toplumlarda yer alıyor ve yer almaya da devam edecek. KAYNAKÇA • https://indigodergisi.com/2014/02/frida-kahlo-viva-la-vida/ KENDİ BENLİĞİMİZDE YAŞAMAK Birçoğumuz istemediği, elinde olsa değiştirebileceği bir hayat yaşıyor olabilir. Sahip olamadıklarımızdan dolayı durmadan şikâyet ederiz. Başkalarının hayatına bakıp ona sahip olmak isteriz. Hep keşkeler vardır aklımızda. Stefan Zweig'in psikolojik romanı Olağanüstü Bir Gece'de bir burjuvanın baştan sona değişimi anlatılıyor. Yaşadıkları onu psikolojik ve duygusal olarak oldukça etkiliyor. Hayat onun için tekrardan anlam kazanıyor. Derin psikolojik analizleri sizi bazı durumları tekrar düşünmeye itecek ve duygusal tahlillerden oldukça etkileneceksiniz. Kahramanın içindekileri ayna gibi yansıtıyor size ve kendinizi karakterin yerine koymaktan alamıyorsunuz. Onu anlamaya ve sahiplenmeye başlıyorsunuz. Akıcı ve sade bir dili olan kitabı bir çırpıda okuyacaksınız. Başkahramanımız oldukça zengin, istediği maddi her şeyi satın alabilecek statüde, kopuk yaşayan, rahat bir yaşama sahiptir. Hayatı bir rutine bağlıdır. Sürekli aynı şeyleri yaşayarak, aynı tepkileri verir. Bu standartlarda yaşarken bir gecede hayatı değişir. Kahramanımız sevgilisi tarafından terk edilir ve bu duruma bile tepkisiz kalır. İçinde ne üzüntü ne pişmanlık ne de hayal kırıklığı vardır. Hiçbir duygu yoğunluğu yaşamaz. Başından geçen bu olay, onu birçok konuda düşünmeye iter. Hissizliğinin, olaylara karşı duygusal tepki verememesinin aslında her konuda geçerli olduğunu fark eder. Daha fazla böyle devam edemeyeceğini anlamıştır. At yarışına gider ve hırsızlık yapar. Başkasının kazanması gereken parayı o kazanmıştır ve kazandığı parayla tekrar oynar ve tüm parasını kaybeder bu hayatının dönüm noktası olur. Artık onun için hiçbir şey eskisi gibi olmayacaktır. Orada başkasının ve bu onda bazı hislerin uyanmasını sağlar. Yaşadığı suçluluk duygusu bir bakıma da ona farkındalık getirmiştir. Artık hissetmenin, gerçek anlamda yaşamanın büyüsüne kapılır ve ilk kez kendi benliğiyle tanışır. Bu onu büyük bir değişime iter ve hayata bakış açısı ve kendi tamamen değişmiştir. Yaşadığı hayattan çıkar ve başkalarının hayatını izlemeye başlar. Onların ne kadar gerçek olduğunu görür. Hayatımızda bazen ya da çoğu zaman aslında olmak istemediğimiz kişi gibi yaşamak zorunda kalırız ve o benlik bize ait değildir. İçinde ruhumuz yoktur; fakat buna mecburuzdur. Kendimiz gibi olamadığımızda özgürce yaşayamayız ve salt mutluluk hissedemeyiz hiçbir zaman. Tüm yaşanası, güzel duygular bizden oldukça uzaktır. Hayatımız kalan günleri sayarak anlamsızca geçer; fakat bazı anlar her şeyi değiştirebilir, ilacımız olabilir. Kendimizi tanırız, benliğimizi buluruz ve hayat o an da başlar aslında bizim için. İstediklerimizi yaparız özgürce. Durağan, belli tabuları olan hayatımız geride kalır. His yoğunlukları içinde acısıyla ve tatlısıyla hayatı doludizgin yaşamaya başlarız. Yazarında söylediği gibi ''Bir kez kendini bulmuş olan kişinin bu yeryüzünde yitirecek bir şeyi yoktur artık ve bir kez kendi içindeki insanı anlamış olan bütün insanları anlar...'' Kendimizi keşfetmek, kendi benliğimizi bulmak birçok şeyden değerlidir aslında. Kendimiz ve çevremizdekiler için tüm güzelliklerin başlangıcı olabilir. Hayatı daha anlamlı kılarız, çevremize, insanlara en önemlisi de hayata bakış açımız tamamen değişir. Umutla bakacağımız yarınlara başlangıçtır. Kahramanımızın bulunduğu hayattan kurtulurken yaşadıklarını görüyoruz. Kolay sonuca ulaşmıyor. Kazanırken birçok şey de kaybediyor aslında; fakat sonucunda gerçek mutluluğa kavuşuyor. Yaşadığı her şeye değiyor. Hayatın bize sunduklarına rağmen ona boyun eğmemek ve asla pes etmemek gerekir. Özgür olmak, hissetmek, hayatı gerçekten yaşamak istiyorsak önce biz kendimizi bulmalıyız. Kendi benliğimiz bize zaten yol gösterir. Tek yapmamız gereken onu takip etmek olur. İnsanın kendini keşfetmesiyle hayat onun ve çevresindekiler için daha güzel bir hal alır. Bu sayede hayatı anlamlandırabilir ve hayattaki amacına bir adım daha yakın hale gelir. Birçok şey yeniden anlam kazanır o zaman. Kaynakça: Zweig, Stefan. Olağanüstü Bir Gece. İş Bankası Kültür Yayınları.2016. Sıla Gamze VERAL ARNAVUT KALDIRIMLI SOKAKLAR Ah Alaçatı ah! Nedir sendeki bu büyü? Ege’nin sihirli değneği dokunmuş, değil bir hafta, bir ömür tadılsan doyulmaz sokaklarının tadına… Birbirine akan arnavut kaldırımlı sokakların ve yılların ağırlığı binen o taşların… Hangi güzelliğinden bahsetsem anlatmaya? Zaman kavramın yok zaten! Günün her saati bambaşka perspektifler sunuyorsun insanlara, sen bir ressamsın elinde paletin ve eşsiz güzellikleriyle renklerin... Tüm misafirperverliğiyle cezbeden mekânların ve beyazla mavinin dans ettiği sokakların... Hangi köşede duraksasam da o eşsiz yemekleri tatma fırsatı yakalasam? Hangi tarafta dursam da kokunu daha iyi çeksem ciğerlerime? Ya da hangi açıdan baksam da ilham alsam senden? Hoş, nerde durursam durayım biliyorum ki pişman olmayacağım… Nasıl bu sokaklar böylesine davetkâr? Bir o kadar da kendi doğasıyla baş başa; sanırsın hiç insan eli değmemiş ve kendi kendini inşa etmiş… Kendini inşa etmiş bu sokakların mavi ve beyaz skalasına bir de yeşili ekleyin; işte o zaman dilimdeki hayranlığa olan şaşkınlığınız yavaş yavaş son bulacak. Hayal edin, tüm duyu organlarınızla beraber ve benimle birlikte yürüyün çarşıda. Sizi engelleyebilecek taşıtlar yok, uzaklaşın kalabalıklığına alışmak zorunda olduğunuz şehirlerden. Yayanız, ne bir arabaya ne de bir taksiye muhtacız. Düşünün, ne zaman kaldırsak kafamızı; gözlerimiz alabildiğince görüyor maviyi… Ne zaman eğilse başımız, takip ediyoruz kırılmış beyazlığıyla iç içe geçmiş, peşi sıra giden Arnavut taşlarını… Ve ne zaman göz hizasında yürümeye devam etsek; görüyoruz yeşilin tüm tonlarını… Görme duyumuz tam anlamıyla zevkin doruklarını yaşarken, her dükkândan bir koku geliyor burnumuza; kâh balık, kâh et… Belki de o meşhur dondurmacıların birinden gelen o tatlı koku; damla sakızı… Kokusuyla yetinmeyip tadıyoruz her şeyden biraz. Canımız ne isterse onun tadını damağımızda bırakıyoruz. Seçeneğimiz çok; belki küçük bir mola verip turşu atıştırıyoruz tüm ekşiliğiyle, belki limonla midyenin eşsiz uyumunu tekrardan hatırlatıyoruz kendimize, öte yandan kulağımızda yankılanan kumrucunun hatırı kalıyor bizde. Kulaklarımız bayram ediyor; insan seslerini bastırıyor her köşe başında bir çalgı. Bilmiyorum; belki bir darbuka sesi en şakrağından, belki biraz ilerde gitarın o tıngırtısı… Veda etmeden önce, bir hatıra olarak taşıyoruz deniz kabuklarının izlerini, adından bağımsızca; belki halhal, belki kolye, belki de bir bileklik olarak. Diyorum ya! Her duyunuza hitap eden küçük bir dünya Alaçatı’nın o Arnavut kaldırımlı sokakları… Dünya dediysem büyütmeyin gözünüzde! İki günde ezberleyebileceğiniz kadar küçük aslında benim satırlara sığdıramadığım sokaklar. Benim vurulduğum nokta büyüklüğü değil; her geçişimde farklı bir notasını yakalayabilmek… Her adımımda “Buradan daha önce geçmiş miydim?” hissine kapılabilmek… Sokaklara gözlerim kapalıyken gezebilecek kadar aşinayken, bambaşka ayrıntılara takılıp “Bunu nasıl atlamışım?” diyebilmek… Diğer yandan göze çarpan o grafiti dolu duvarlar; 1850’lere dayanan ağırlıklarıyla sonradan değen sanatkâr eller sayesinde esprilerine kavuşmuş, birer durak olmuş misafirlerine adeta… İnsanlar sıra bekliyor, kucak açan duvarlarla bir tabloda buluşabilmek ve o anı ölümsüzleştirebilmek adına. Şanslıyım ki, kare yakalamakla harcayacağım vakti sokakları hafızama kazıyarak geçiyorum; karışı karışına… Gezimin üzerinden geçen aylara rağmen hafızama güvenmekle doğru bir karar verdiğimi anlıyorum. Şimdi, ne zaman kendi kabuğuma çekilmek istesem; hemen kapıyorum gözlerimi ve hayal ediyorum kendimi Alaçatı’da… Adımlarım birbirini takip ediyor; ne sokaklarını hemen bitirecek kadar hızlı, ne de kalabalığı yavaşlatacak ve sonraki durağa geç kalacak kadar yavaş… Gözüm hiç aramıyor denizi; sonlarında sokakların. Azla yetinmek demeyeceğim buna, elindekinin kıymetini bilebilmek olarak tasvir edebilirim yalnız. Kafamda ne nerde kalacağım var, ne saatin yelkovanı; bir köşeye geçerim usulca, kalabalıktan sıyrılıp… Kaynakça Arnavut Kaldırımı Görünümü, Alaçatı. Yazarın kendi çektiği fotoğraf. 12 Ağustos 2018. Barış Gönültaş 21601014 İKİ FARKLI İNSAN Görmüşüzdür deli gibi sarhoş olup, başka dünyalara dalan insanları. Hatta bazıları tatmıştır bunu. Farklı dünyalar, farklı tatlar ve hisler. Bazı insanlar başka dünyalara sarhoş olup gitmekten kaçınırken, bazıları için sarhoşluk dünyadan kaçış aracıdır. Dünyanın alışılagelmiş düzenini değiştirmek isteyen insanlar azımsanmayacak kadar çoktur. Peki neden bu istek? Ne var sarhoşlukta insanları çeken? Sarhoşluk dünyası hangi kapıları açar? Bu soruları cevaplamakta zorlanan ben, hepsini Şaraba ve Esrara Dair adlı Charles Baudelaire’in kitabında, tek solukta okuyarak buldum. Okurken kitabı, şarabı ve esrarı sanki yerde sürünen bir insana el uzatan başka bir insan gibi gördüm. Ama bu insanın sizi ayağa kaldırdıktan sonra yapabileceklerini tahmin etmek zor. İki farklı insanı gördüm bu kitapta… En uç ve en derin duygulardan biridir acı. Dünyamız acılarla var olmuştur, göz yaşları, yakarışlar, pişmanlıklar. Ama insanlığın acılara karşı en büyük silahı unutmaktır… Unutan insan kazanandır, umursamayandır ve huzura açılan en büyük kapıya ilk adımını atmıştır. Şu an, ben bu yazıyı yazarken bile milyonlarca insan kalbinin en derinlerinde hiç bitmeyecekmiş gibi bir acı hissediyor... Bitmeyen acıları, en büyük silahımız olan unutmakla bile vuramayınca farklı çözümlere farklı silahlara koşmuştur insanlık ve bu silahlardan biri de şaraptır . Charles Baudelaire’in dediği gibi “Yaşamın kavurucu tutsaklığı ve günlük rutinin içinde uykunun bile dindiremediği; acıları olan bir yığın insan için şarap şarkıdır, şiirdir. Dönüşümün, unutuşun anahtarıdır”(16) Unutmak mutluluksa, şarap da unutmaya giden merdiven gibidir. Ya da zindanda kalan bir tutsağın eline zindanın anahtarlarını veren özgürlükçü bir insan. Şarap bir anne kucağıdır, yağmurdan kaçan çocuklara kucak açar. Bu kucak öyle bir kucaktır ki oranın sıcaklığını ve huzurunu hisseder hissetmez, yağmur yavaşlar, güneş doğar. Güneş, ilhamdır ama sanatın başlayabilmesi için sadece ilham yeterli değildir, başka bir şeye daha ihtiyaç vardır. Güneşin açmasıyla beraber, gökkuşağı çıkar ve ihtiyacımız olan iki unsur gözlerimizin önünde belirir. Bu da ilhamın yanına verilen yaratıcılıktır. Bu ikisi birleşince yaratıcılığın yolunu açan farklı bir boyut oluşur. Bundandır sanatçıların şaraba koşması. Şarap üreticilikte yoldaştır insanlara, yardım etmeyi sever. İnsan sıkılır monotonlaşmış hayatından. Kaçış arar farklılık ister. Çünkü bilir ki her farklılık bir kazançtır. Bu kazanca ulaşmak farklılaşmak için şaraba koşar bazen. Bu kaçış öyle bir kaçıştır ki kısa sürelide olsa da değer. Şarap insanın dudağına değdiği an şarabın ve insanın oluşturduğu farklı kişilik ortaya çıkmaya başlar. Önce dudaklardan sonra kan damarlarından akan şarap somut ve biyolojik varlıktan akmaktan öteye geçer ve düşünen varlığın ruhunda da akmaya başlar. İnsan kendi varlığından çıkıp şarapla beraber üçüncü bir varlığı oluşturur. Bu varlık öyle bir varlıktır ki acıları unutmuştur , huzurludur ve yaratıcılığı üst seviyededir. Eski halinden eser kalmamıştır ve şarapla dost olup özgürlüğe doğru yol almıştır. Dünyadan sıkılıp kaçış arayan insanların tek durağı şarap değildir. Diğer durak da esrardır. Bu öyle uç bir duraktır ki, şarap gibi değildir. Bu madde dünyadan kaçmaktan çok kendinden kaçmak içindir. Bu kaçış insanı öyle duraklara götürür ki dönmesi zordur. Bu dünyada esrar seslerin rengi, renklerin müziği olur. Her şey farklılaşır Charles Baudelaire’in dediği gibi “ Önce, garip karşı konulmaz bir nesne sarar sizi. En sıradan kelimeler, en bayağı fikirler garip ve yeni görünüme bürünür”(32) . Zaman kaybolur, bir sonsuzlukta süzülür sanki insan, ama bu kaçış bir yerde son bulur ve tekrar insan yavaş yavaş kendi özüne döner. İnsana önce yardımsever bir insan gibi görünür esrar, düşen insanı ayağa kaldırır ve bir müddet sonra, insanı tuttuğu gibi düşürür. İnsana mutluluğu kolayca verir, neşelendirir, hayatı unutturur ve insan onu en yakın arkadaşı olarak görür. Fakat gerçekler acıdır esrarın etkisi bitince, insan sonsuzluğa doğru yola çıkar. Çünkü mutluluğa bu kadar kolay ulaşılabiliyorken neden çalışıp çabalamalıyım der. Gerçek dünyadan nefret etmeye başlar, dünya onun için bir çöplüktür artık, esrar varken, çabalayıp mutlu olmak gereksizdir. Bu hisler insanı çöküntüye götürüp gerçek dünyayla bağını koparır. Kopardığı an aslında bu insanın yardımseverlikten çok kurnazlık peşinde olduğunu anlarız. İnsan sıradanlaşan dünyadan bıkmıştır, yeni hisler ve yeni dünyalar tatmak istemektedir. Bu istek o kadar yoğunlaşmıştır ki, zindandan kaçmaya çalışan bir insanın masmavi gökyüzüne kavuşma isteğiyle yarışacak güce gelmiştir. Bu güç farklı iki maddeye şaraba ve esrara kişilik kazandırmıştır. Bu kişiliklere yardım almak için koşmuştur insan. Bazıları acılardan kurtulmak , bazıları ilham ve yaratıcılık, bazıları da kendinden kaçmak için. Ama bu iki insanın sağı solu belli olmaz, sonunda mutluluğa da ulaştırabilir, büyük bir çöküntü de yaşatabilir. Baudelaire,Charles. Şaraba ve Esrara Dair.İstanbul: Sel Yayıncılık, 2016 MAHLÛK Sanatlar arasında resmin her zaman ayrı bir yeri olmuştur bende. İyi bir resimde yaratılanın güzelliğinden tutun da zamanla boyada oluşan çatlaklara kadar her ayrıntı beni büyüler. Renkleriyle, ışıklarıyla, dokularıyla, biçimleriyle, biçimsizlikleriyle favorim olan her resmin üzerimde birbirleriyle kıyaslayamayacağım etkileri vardır. Kimi hayal kurdurur, kimi umut verir, kimi boğar, gözüme sokar, sezdirir, yakalar… Biri beni öyle bir yerden yakaladı ki her “insan” dendiğinde ve insanın olduğu her yerde gözümün önüne gelmemesi olanaksız hale geldi. Goya’nın İspanya’daki evinin duvarlarına çizdiği on dört resim o öldükten sonra “Kara Resimler” adını almış. Bunlara Kara Resimler denmesinin sebebini anlamak resimlere bakınca çok da zor değil. Resimlere karanlık, bazılarının deyişiyle karamsar, benim içinse gerçekçi bir hava hâkim. Güzellik, ütopya çabası gütmeden insana, bireye ve topluma ait duygu ve durumları çarpıcı bir şekilde yansıtmayı başarıyorlar. Açık olmam gerekirse insanı yüceltmemesi; insanı iyi, soylu, asil, temiz değil de “mahlûk” olarak ele alması beni yakalayan nokta diyebilirim. Bu tabloların hepsine hayran olsam da en çok etkilendiğim tablo “Çocuklarını Yiyen Satürn”dür. Bunun nedenlerinden biri de bu resimle karşılaştığım dönem içinde bulunduğum düşünsel durum olsa gerek. “Çocuklarını Yiyen Satürn” “Çorba İçen İki İhtiyar” “San Isidro Festivali” Evrendeki yerini kavramaya, kendini tanımaya ve hayatı anlamlandırmaya çalışan herkes gibi ben de birçok cevapsız soruyla boğuştum ve uçsuz bucaksız anlamsızlık karşısında çaresiz hissettim. Kendimi çok küçük ve değersiz gördüm. Duygulanımlarımın ve tepkilerimin nedenlerini eşeledim ve altlarından farkındalık namına hiçbir şey çıkmadı. “Aslı’nın tepkileri” yoktu, “Tepkilerin Aslı’sı” vardı. Onlar tesadüfen ben olarak doğmuş bir insanın tepkileri, duygularıydı. İsteklerim ve benliğim de acaba böyle bilinçsiz bir temele mi dayanıyordu? Ne zaman benliğim hakkında bir yargıya varsam, o yargıyı yanlışlarken buldum kendimi. Kendime yaklaştığımı her sandığımda bir olay, bir duygu veyahut aniden içimi kaplayan bir his duvarına toslayıp şöyle bir etrafıma bakındığımda bırakın yakınlarda kendime rastlamayı, çevremde boşluktan başka bir şey bulamadım. Herkesin yaşadığı –yuvarlanıp gittiği demek daha doğru olur- hayata durdum ve “Neden?” diye sordum. Neden yaşıyoruz? Bütün bunların anlamı ne? Hayat, seviyesiz ve basit şakalar yapan sinir bozucu bir şaklabanmışçasına kahkaha attı ve bana şöyle dedi: “Yok!” . Bütün bu anlamsızlıklar ve belirsizlikler içerisinde kimi zaman kozmosta süzülen bir kertenkele kadar boş ve anlamsız hissetsem de kimi zaman bu boşluğun yerini yoğun bir panik duygusu ve yeryüzünde var olan her şeye karşı çok aşırı bir hassasiyet kaplardı. Anlarsınız ki çocuğunu yiyen Satürn bendim… Resme baktığımda ilk ilgimi çeken şey Satürn’ün gözleriydi. Onlara ne kadar yaklaşırsam yaklaşayım asla anlamsızlaşmıyor, göz bebeklerinde bile içinden gelen acıyı ve dehşeti yansıtabiliyordu. Delirmişti. Ben buraya fırlatılmışlığımızın cevapsızlıklarını, belirsizliklerini, anlamsızlıklarını kaldıramıyordum, çırpınıyordum ve o en sonunda çaresizce onların altında ezilmişti. Gerçekten de hayat ona acı veriyordu bu nedenle bilinci kendisini terk etmeyi seçmiş ama acısı ve korkuları onu bırakmamıştı. İçimde cirit atan korkularım ve onlar karşısındaki acizliğim hemen karşımdaydı. Hiçbir ayna beni bu denli net yansıtmamıştı. Çocuğunu yiyen Satürn kendini ve dünyayı sorgulamamış bütün insanlardır. Bu açıdan bakarken ise ilk ilgimi çeken şey ardına kadar açılmış ağzı ve neyi, neden açlıkla kavradığının farkında olmayan elleriydi. Eliyle o kadar sıkı tuttuğu beden yerine birçok şeyi koyabiliriz ve diyebiliriz ki bu insan şuursuzca aç. Sıradan insanın bitmek tükenmek bilmeyen isteklerini, hırsını, duygularının düşüncelerinin ilkelliğini; içeride kendi kontrolünü ele almış, kendini dönüştüren, geliştiren, yaratan, aşan birini değil yalnızca dışarıdaki veya içerideki etkilere tepki veren ilkel bir şey görüyorum. Dışarıdaki değer yargıları ve dogmaları ne olduklarına bakmadan kendi benimsemiş, aşkı bazı hormonların salgılanmasından ibaret, bir hatasında kendini sırf gururunu ezdirmemek için savunan vb. en önemlisi bunların hepsini farkındasızlığından dolayı veya farkındasızlıkla yapan aciz, güçsüz, yüzeysel bir mahlûk… O zamanlar, kendi duygu ve düşünce selimde boğulmaktan başka bir şey yapamazken; bu tablonun karşıma çıkması düşüncelerimin ve olanın katlanılmazlığını aşmamı sağladı. Yaşadığımız yoğun duygu ve düşüncelerin her zaman kelimelerle anlatılamayacağına inanırım ve onları ne kadar berrak ne kadar saf bir şekilde yaşarsak kendimize ve gerçeğe o denli yakın olacağımızı; bu yakınlığın bizi hafifleteceğini düşünürüm. İşte Satürn’ün bana yaptığı da bu: “berrak ve saf bir şekilde yaşatmak”. 1 Zeynep Balioğlu ŞEHRİN KARANLIĞINDAKİLER 6 yaşındaydım, saatler önce gittiğimiz alışveriş merkezinin kapanmasına 10 dakika kala annemin elini bırakmaya karar verdim ve kaybettim onu. Etrafa baktım, fakat etrafımda değil annem, tek bir insan bile yok. Her ne kadar annemin elini bir vitrine bakmak için bırakmış olsam da, çocuk aklımla ailemin beni orda bırakıp gittiğini ve onları bir daha asla bulamayacağımı düşünüp ağlamaya başlamıştım. Ağlama sesimi duyan güvenlikler uzun bir aramadan sonra aileme ulaştırmışlardı beni. Hayatımın ilerleyen zamanlarında da, her insan gibi, kendimi bir hayli kötü ve çıkmaza girdiğimi hissettiğim anlar oldu tabi, ama küçüklüğümün verdiği dünyanın devliği hissini ve o anki yalnızlığımın yol açtığı umutsuzluğumu asla unutamıyorum. Sanırım o hissi ilk deneyimleyişim o an olduğu için hayatımda kendimi en yalnız ve önemsiz hissettiğim akşam o akşamdı; çünkü her şey bir kenara, ailemin beni geride bırakıp sıcak, mutlu hayatlarına geri döndüklerini sanmıştım. Şimdi düşündüğümde çok basit geliyor bu olayın beni bu kadar etkilemesi, özellikle bu kısa öyküyü okuduğumda kızıyorum kendime. İnsanın aklına gelmiyor böyle hayatların olabileceği. Kendi hayatlarımızla o kadar meşgulüz ki mümkün olan tek hayat tipi o an sahip olduğumuz sanıyoruz bazen. Fakat gerçeğe dönersek, hayat bu şekilde işlemiyor. Oysa o kadar farklı, o kadar acı dolu hayatlar var ki. Hayal etmesi zor olsa da, hayatınızı sürdürebilmek amacıyla kazanmanız gereken parayı, bedeninizi satarak elde etmeye çalıştığınızı düşünün. Gündüz anneniz ve kız kardeşlerinizle dikiş dikiyor, akşamları da yapmak zorunda olduğunuz işten dolayı ‘alımlı’ görünmek için boyanıp gecenin soğuk karanlığında, arka bir mahallede bedeniniz üzerinden para kazanmaya çalışıyorsunuz. Maalesef her şehirde vardır böyle talihsiz hayatlar. Şehrin ıslak, soğuk, tehlikeli kaldırımlarında hayatlarını kazanmaya çalışan bu insanlar; benim kırıntısını deneyimlediğim güvensizlik, korku ve yalnızlık hissiyle her gün yüzleşmek durumundalar. Okuduğum bu kısa öykünün protagonisti, her akşam bu acı hisleri, para kazanma uğruna deneyimlemek zorunda bırakılan Nini adında bir hayat kadını. Nini, annesiyle ve onunla aynı işi yapan kız kardeşiyle birlikte yaşamaktaydı. Geceleri dolaşma izni olmayan bir hayat kadınıydı dolayısıyla her sokağa çıkışında iş yapabilmek adına yanından geçenlerin ilgisini çekmeye çalışırken bir yandan da tutuklanma korkusuyla köşe bucak kaçtığı polisleri arıyordu gözleri. Onu tek mutlu eden, başka bir deyişle mutsuzluğunu kısa süreliğine de olsa unutturan şey, bir delikanlının onun bulunduğu sokağa geldiğinde onca kadın arasından onu seçmesiydi. Bu, ona kendini özel 2 hissettiriyordu. Kendini değersiz hissediyordu ve birinin her seferinde ilk seçeneği olması ona bir nevi güven ve her zaman hayalini kurduğu o sıcak, anlamlı hayatın kırıntılarına şahit olma şansı veriyordu. Sonra bir akşam, Nini yine iş başındayken, onu acılarından uzaklaştıran delikanlıyı sevgilisiyle birlikte gördü. O an, onların sahip olduğu samimiyetin Nini’nin yalnızca seyirci kalabileceği bir mutluluğu simgelediğini fark etti. Oysa onun bir sonraki akşam kendini toparlaması, boyaması ve tekrar sokaklara atması gerekiyordu. Hayalini kurduğu mutluluğu geride bırakmalıydı ve gerçeğe dönmeliydi. Nini, her ne kadar imgesel bir karakter olsa da çok fazla insanı temsil ediyor. Bu hayat biçiminin isimlendirilmesi kişiden kişiye değişiyor. Kimisi fahişelik, kimisi hayat kadınlığı diyor. Fakat dürüst olmak gerekirse ben hiçbirine katılmıyorum. Özellikle, düşünüldüğünde ‘seks işçiliği’ tabiri, ‘işçilik’ kelimesinin tanımı itibariyle hatalı. Söz konusu eylem üzerinde kişinin, kişisel mücadelesinden bağımsız bir motivasyonu söz konusu değil. Dolayısıyla bu, eylemi işçilikten ziyade kölelik haline getiriyor. Bana kalırsa bu modern kölelikten başka bir şey değil. İnsanlar bu hayatı son çareleri olduğu için seçiyorlar, yoksa kim ister her an öldürülme ihtimalinin olmasını, cinsel yollarla bulaşan hastalıklarla burun buruna olmayı ve bedenini bu şekilde kazanılan bir para uğruna satmayı. Toplum, bu insanların hayatlarını normal bir şekilde sürdürmelerine izin vermiyor, oysa unutuyorlar ki ötekileştirdikleri bu bireyler de en nihayetinde birer insan. Söylesenize kim ister ki her an ölümün gözlerine bakmayı? Düşünsenize, bu insanlara masum bir örnek olarak verilebilecek Nini, onca hayat kadını arasından bedenini satmak için seçildiğinde, mutlu oluyor. Seçilmek, ilk seçilenin değeri… Toplum tarafından yabancılaştırılan/ötekileştirilen bir kesim nasıl değerli hissedebilir? Değerli hissetmek de bir kenara, bu insanlar insan gibi bile hissetmiyorlar. Kulağa ilginç geliyor değil mi? İnsan gibi hissetmeyen, hissettirilmeyen insanlar... Bunu biz yaptık onlara. Sahi, biz ne zaman kaybettik insanlığımızı? Betül KUTLU SENSİZ SU GİBİYİM; RENKSİZ VE TATSIZ Doğarız ve elimizde olmadan yaşamaya başlarız. Bebeklik, çocukluk, yetişkinlik… Peki bunların hangisini yaşamımızın asıl ve vazgeçilmez parçasıdır? Ya da şöyle soralım: Ne zaman gerçekten yaşamaya başlarız? İlk paramızı kazandığımızda mı, üniversiteye başladığımızda mı, çocuk sahibi olduğumuzda mı? Ne zaman hayatın tadına tam olarak varmaya başlayıp sonsuz mutluluğu kucaklarız? Pek çok insan farkında değil ama bence ilk ne zaman sevdiysek o zaman başlarız bu hayata. Kimileri ruh eşi diyor, kimileri can yoldaşı… Şu hayatı beraber yaşamak için bulmamız gereken biri var ve o kişiyi bulana kadar hayat sadece bir arayış, mutluluğu yakalama çabası, yakalayamamanın verdiği boğulma hissinden ibarettir. Bulduğumuzda anlarız geçmişteki hatalarımızı, boşa kaybettiğimiz zamanları. Öylesine nefes alıp öylesine hayata tutunduğumuzu… Meğer ne okuduğumuz üniversite bizi tatmin etmiş ne başardığımız o müthiş işler. Raf raf kitaplar okuyup dünyaları öğrenmiş olsak da o kişiyi bulunca hissettiğimiz kadar huzurlu hissedememişiz… Sevdiceğimizi, yol arkadaşımızı bulmak bambaşkadır. Sanki her şey bir anda anlam kazanır. İki farklı vücutta tek bir kişi oluruz. Çok seversiniz. Geri dönüşü ve tartışılır hiçbir yanı olmadan… Artık teksinizdir, ayrılmaz parçalarsınızdır. Peki ya ayrılırsanız, aranıza mesafeler girerse? Katlanabilir misiniz buna? Asıl soru: Aranıza istem dışı giren bu ayrılığı kaldırabilecek misiniz? Bitmez sandığınız aşk belki de yok olabilir. Belki de duygularınızın eskisi kadar yoğun olmadığını fark edeceksiniz. Gözünüz, gönlünüz yakınınızda olan insanlara kayabilir. Sesini duyamadığınız, göremediğiniz birine aşık kalmak çok mu kolay? Ona bağlı kalıp, sürekli onu düşünmek… Her boş vaktinizde ona günlerinizin nasıl geçtiğini anlatan mektuplar yazmak ve hâlâ deli divane aşık olduğunuzu söylemek… ‘ Seni milim milim öperim.’ diyecek kadar çok özlemek… ‘ Sensiz Her Şey Renksiz.’ diyebilecek kadar çok sevdiğinize inanıyorsanız; hayır zor değil. Uzakta oldukları için birbirlerini unutmaya başlayacak insanların lafı değil bu. ‘Gözden ıraksa gönülden de ırak‘ çıların lafı hiç değil. Bir kere birleşti mi bir daha ayrılmayanların lafı. Hayat ne kadar uzağa da savursa sevdiğinden vazgeçmeyenlerin lafı. Gönüller seyran olmuş bir kere… Zordur bunu başarması ama imkansız değil. Biz bilmesek tanımasak da böyle çiftler vardır. Yıllarca ayrı kalıp, yıllar sonra kavuşan... Güzin Dino ve Abidin Dino çifti de bu çiftlerdendir. Sürgünden dolayı yurt dışına çıkmak zorunda kalan Abidin Dino, hiç vazgeçmemiştir geride bıraktığı eşini sevmekten. Her mektubunun her satırı buram buram aşk kokar. Sanki mümkün olsa o sayfalardan çıkıp boynuna dolanacak. Ayrıyken o kadar özlemişler ki birbirlerini, kavuştuklarından sonrası hep bir hasret giderme olmuş. Arada kullandığım bir söz vardır: ‘Düzgün yaşa, düzgün sev.’. Hayatı boyunca düzgün yaşamış insanlar, hayatları boyunca düzgün de severler. Akılları karışmaz öyle iki gün görmemeyle. İki gün ya da 21 yıl… Farketmez onlar için. Franz Kafka Milena’ dan nasıl vazgeçmediyse… Ahmet Arif nasıl sürekli Leylâ’ ya aşık kaldıysa… Kolay olmamıştır Nazım’ ın Piraye’ si olmak, Orhan Veli’ nin Nahit Hanım’ ı olmak. Kolay değildir ama Reşat Nuri vazgeçseydi Hadiye’ sinden dillere destan olurlar mıydı? Yıllar sonra konuşuyor olur muyduk onları, mektupları tekrar tekrar basılır mıydı? Kavuşacakları gün elbette gelecektir. Gerçek can yoldaşından hiç değilse o günün hatrı kalmasın diye vazgeçmeyip sevmeye devam eder insan. Birbirlerini yeniden görecekleri o ana ayıp olmasın diye… Çünkü kavuşunca ayrı geçen zamanı telafi etmek kolaydır, hemen alışır gözler yeniden sevdiceğe. Önemli olan yüreği soğutmamaktır. TANRI ADAM Biz insanlar ,hayatımızda kendi dertlerimize o kadar çok odaklanırız ki birkaç kilometrekare içine hapsolmuş hayatlarımızın içinde dünya sadece o aralıktan ibaretmişçesine yaşarız. Bir süre sonra her insan bizim gibi yaşıyormuş hissine kapılırız, bir nevi soyutlanırız dünyadan.Tanrı Kent bu konuda benim izlediğim en vurucu ﬁlmlerden birisidir.Filmdeki en ilginç detaylardan birisi karakterleri canlandıran insanlar günlük hayatlarında oyuncu dahi değiller.Oyuncular adeta kendi hayatlarını resmediyorlar ﬁlmde. Bugün toplumda varoşlar dendiği zaman oluşan algıyı tekrar sorgulatacak bir bakış açısı kazandırdı bu ﬁlm bana. Dünyanın adil olmadığını vurgulamak çok klişe olur, fakat refah toplumu oluşturma ideolijisine sahip ülkelere ve buradaki aydınlara, burjuvaziye kulak verirseniz şöyle bir algı vardır: Varoşlar fakir, eğitimsiz ,niteliksiz bir kitle; onlar yalnızca suç işler, sokaklarımızı kirletir ve toplumun düzenini , huzurunu bozarlar. Tanrı Kent varoşlardaki insanlarla daha fazla empati kurabilmemi sağlayan bir yapıt. Hep sorarız ya birbirimize, ‘’İnsanlar eşit mi doğarlar?’’ diye. Bu soruyu sorduğunuzda aklınıza sadece Türkiye gelmemeli.Türkiye her ne kadar çok gelişmiş ülke olmasa da ülkemizin her yerinde okullar bulunuyor ve insanların her türlü olumsuzluğa rağmen umutları var, kendilerini kurtarabilecek inanca öyle ya da böyle sahipler. Peki hiç şansınızın olmadığı bir yerde doğduğunuzu hayal ettiniz mi? Düşünün, dünyaya geldiniz ve birileri nelere sahip olup olamayacağınızı uyduruk bir şekilde size dikte ediyor.Bu ﬁlmi izlerken dünyadaki ekonomik sisteme karşı bir tepki geliştirmemem mümkün değildi. Bir insan doğduğunda onun nelere sahip olamayacağı ve hangi ortamda olacağı kendi elinde değil, o zaman buna karar veren kim? Tuzu kuru insanların bu insanlara “Gidin iş bulun!” yaklaşımını yadırgıyorum ve aynı zamanda çıkarcı buluyorum. Yaşadığım dünya beni karamsarlığa itiyor, “Gerçekten hepimiz insan mıyız?” dedirtiyor. İlginç gelebilir fakat ﬁlmi izledikten sonra çok da şaşkın gözlerle bakamıyorum varoşların suç işlemesine.Kendimi onların yerine koyuyorum ve diyorum ki: ”Eğer ailem yemek bulamıyor olsaydı, devlet beni okula göndermiyor olsaydı, ekonomik özgürlüğümü kazanma şansı bana verilmiyor olsaydı ben ne yapabilirdim ki?’’ Filmi izledikten sonra şöyle bir ﬁkir oluştu kafamın derinliklerinde: Dünyada insanlar ve insan olmayanlar çoktan seçilmişti, onlara bilerek bu şans verilmiyordu ve zaten suç işlemeleri kasten isteniyordu. Sistem pis işlerini yaptıracağı kitleyi seçiyor ve o insanların hayatlarını üç kuruşa eşdeğer tutuyordu. Bizim bu insanlardan ne kadar haberdar olduğumuz ve aldığımız bilgilerin de ne kadar doğru olduğu şüpheli. Sürekli yukarıdan gelen sanal bir algı, varoşları bizlere tehlikeli olarak gösteriyordu.Peki etliye sütlüye karışmayan elit kitlenin vurdumduymazlığı bir suç değil midir ? Bahçesinin önünde miyavlayan kediye sevgi gösterebilen bu kitle, kendi türünün feryatlarını duyduğunda dönüp bakmayarak en büyük suçu işlemiş olmuyor mu? Film her ne kadar varoşlarda yaşayanları anlamanıza ve onlara daha pozitif bakabilmenizi sağlasa bile ben daha farklı bir bakış açısıyla da yaklaşıyorum. Bu insanlar binbir türlü zorluk tecrübe etmelerine rağmen para ve güç için birbirlerini çoluk çocuk fark etmeksizin öldürüyorlar, bu durum zihnimde ürkütücü bir ﬁkir oluşturuyor. İnsanoğlu, Harari’nin değişiyle Homo Sapiens, bambaşka bir evrim sürecine girdi ve tanrı olmaya mı çalışıyor? Yani bulunduğu topluma hükmetmek ve onları emri altına almak, sadece ego denen şeyle açıklanabilecek bir şey değil de genlerimize kadar işleyen sinsi bir içgüdü mü? Hep şu söylenir: ‘’Hayvanlar aleminde kendi türünü öldüren nadir türlerden biri de insandır.’’ Peki ya bu bizim genlerimize evrim sayesinde kodlanıyorsa ve biz gitgide insanları öldürmekten suçluluk duymuyorsak? Bahçeden dut çalan çocuğu sopayla döven dedelerimizden, kamyondan ot çalan çocuğu gözünü kırpmadan öldüren adamlara nasıl gelebildik? Biliyorsunuz ki türümüz, evriminin basamaklarını birer birer tırmandığı sırada gezegenimizde bilinen en az üç veya dört tür daha vardı ve onların arasından sadece Homo Sapiens ayakta kaldı ve dünyayı ele geçirdi. Acaba bizim amaçlarını anlamakta zorlandığımız ,hükmetme arzusuyla yanıp tutuşan, para ve güç uğruna insanları sinek gibi avlayan, fakirleştiren ve kontrol eden bir başka tür mü oluşuyor ? İsrailli yazar Yuval Noah Harari’nin de tanımıyla geleceğin Homo Deus’una dönüşemeyenler aynı insanlığın evrim tarihinde olduğu gibi yaşama tutunamayacak ve Homo Sapiens olarak kalmakta diretenler teker teker yok mu olacak? Dünyadaki kaynakların hızla tükendiğini ve hepimize yetmeyeceğini de göz önünde bulundurursak ve bunu destekleyen birçok veri de elimizdeyken, acaba gelecek yıllarda hayatta kalabilmek için bu yolu seçmek zorunda kalacak mıyız ? KAYNAKÇATanrı Kent-Braulio MantovaniKenan Korhan ODABAŞ BENİM YERİMDE OLSAN Günün herhangi bir saatinde televizyonu açıp haberlere bir göz atmak istediğinizde karşılaşacağınız şey büyük ihtimalle bir kadın cinayeti, hayvanlara işkence eden insan figürleri, veya cinsel tercihi yüzünden dayak yiyen birisinin haberi olacaktır. Düşünüyorum da, teknolojinin ve eğitim olanaklarının neredeyse maksimum seviyede olduğu bir çağda, bu tarz kötü olayların yaşanması oldukça şaşırtıcı. Bir kadın, fiziksel olarak kocasından daha zayıf olduğu için dövülmeyi hak ediyor mu? Ya da bir sokak hayvanını düşünün. Ne suçu olabilir? En fazla havlar, miyavlar. Dövülmeyi hak edecek ne yapmış olabilir? Elbette hiçbir şey yapmış olamaz. Bir düşünelim. Karşımızdakileri anlama kabiliyetimiz yeterince güçlü olsaydı, günümüzde bu sorunların kaç tanesi yaşanıyor olurdu? Eğer hayvanlar insanlar gibi konuşabilselerdi, hiçbir insan gidip bir hayvanın evini yıkmaya, ya da o hayvana tekme atmaya cesaret edemezdi. Hayvanları konuşturmayı başaramayacağımıza göre farklı bir şeyler denemeliyiz. Mesela empati yapmak. Evet evet, anahtar sözcüğümüz bu: “empati”. Sonucunu düşünmeksizin etrafına şiddet uygulayan ve kötülükler yapmayı normal görenleri “insan figürü” olarak tanımlamak istiyorum. Bu figürler, karşılarındaki kişilerin ne düşüneceğini ve ne hissedeceğini asla düşünmezler ve dahası, ters bir karşılık almadıkça da kötülüklerini yapmaya devam ederler. Farkında değildirler ki, herkes her zaman ses çıkarmak için uygun ortamı bulamaz. Mesela ülkemizde kocası tarafından şiddete maruz kalan bir kadını ele alalım. Bu kadın nasıl kocasına ters bir şey söyleyebilir ki? Söylemeye kalksa sonucunun daha kötü olacağını bilir; çünkü kocası ona sürekli “beni birine şikayet edersen seni öldürürüm.” gibi tehditler savurarak şiddetine devam eder. Hayır zaten bu kadın kocasını polise şikayet etse ne olacak? Ülkemizde çocuk tecavüzcüleri bile iyi halden serbest bırakılırken kadınımız gidip kocasını şikayet etse ve polis kocasını tutuklasa büyük ihtimalle bu insan figürü bir sonraki gün iyi halden serbest bırakılıp evine dönecek ve tehdidini gerçekleştirecek. Bu durumda mağdur kadınımız ölüm ve dayak yiyerek yaşamak arasında bir seçim yapmak durumunda kalır. Şikayet edip ölümü seçenler üçüncü sayfa haberlerine konu olup toplumun dilinde bir iki günlüğüne slogan olarak kalır; şiddet altında yaşamı seçenler ise hiçbirimizin haberi dahi olmadan yaşamlarını sürdürür. Sorunumuzun çözümü, bu insan figürlerine üst düzey ağırlaştırılmış cezalar vermek de değil aslında; çözümümüz empati yeteneğini toplumun her bir ferdine aşılayabilmek. Her insan yaptığı davranışın sonuçlarından sorumludur. Bu sorumluluğun farkında olmak için, Zülfü Livaneli’nin Konstantiniyye Otel kitabındaki gibi ölülerin ve hayvanların başlarına gelen kötü olayları bize anlatmalarını bekleyemeyiz. Altımızda çalışan bir işçiye kötü davrandığımızda onu zor durumda bırakacağımızı, ya da bir sokak hayvanına tekme attığımızda onun psikolojisini belki de ömür boyu bozacağımızı öngörmemiz gerekir. “Ben onun yerinde olsaydım, aynısının bana yapılmasını ister miydim?” sorusunu ezber bir bilgiden daha çok bir hayat felsefesi olarak görmemiz ve davranışlarımızı bilinçsiz yeterlilik seviyesinde bu felsefeye göre şekillendirmemiz gereklidir. Diğer türlü ne davranışlarımızla etrafımızdakileri mutlu edebiliriz; ne de etrafımızdakilerden bizi mutlu edecek davranışlarda bulunmalarını bekleyebiliriz. Geçtiğimiz ay trafikte bir “maganda” arabasını arabamın önüne çekip bana, kendi koyduğu kurallarını çiğnediğim için sopalı bir saldırıda bulunmak istedi. Trafiği bir anda kestiği için de trafikteki bazı arabalar birbirlerine çarptı ve adeta bir kaos ortamı oluştu. Haftalardır düşünüyorum; acaba o maganda, kendinden onlarca yaş küçük birine sopa kaldırdığı için bir pişmanlık duyuyor mudur? Acaba benim o korku dolu gözlerime ve yarattığı kaosa, insanlara vermiş olduğu zarara baktığında kendini sorguluyor mudur? Pek sanmıyorum. Bu tarz çirkin olayların yaşanmasının önüne geçebilmek için toplumu empati konusunda eğitmeliyiz. Ayrıca birini susturma gücüne sahip olmanın, o kişiyi susturup istediğimizi yaptırmak konusunda özgür olduğumuz anlamına gelmediğini insanlara öğretmeliyiz. Son olarak şu da bilinmelidir ki empati kurmaktan yoksun bir millet, her ne kadar teknolojide ve bilimde ileri gitse de, sosyal yapıyı yerine oturtamayacağından, hiçbir zaman refah düzeyi yüksek toplumlar içerisinde bulunamayacaktır. Kaynakça Livaneli, Zülfü. Konstantiniyye Oteli. Doğan Yayıncılık, 2015 Deniz Benim Abim Değil Tahminlerime göre ister okulda, ister evde, isterse de herhangi bir başka yerde apolitik olmakla suçlanan tek genç birey ben değilimdir. Bir Türk genci bu suçlamayı bir hocadan, yaşça büyük bir aile üyesinden, politik olmakla övünen bir arkadaşından veya ülke gündemi buna uygunsa sokakta veya otobüste tanımadğı bir amca veya teyzeden bile işitebilir. En azından geçen hafta sınavlardan sonra biraz vakit bulmuşken elime Can Dündar’ın Abim Deniz kitabını aldığımda normalde telefonda mesajlaşmaktan kafasını kaldırmayan bir arkadaşımın bile beni “apolitik” olmakla suçlaması bende bu kanıyı uyandırdı. Sadece Deniz Gezmiş ile ilgili bir kitap okuduğum için sorgusuz ve sualsiz bir şekilde “solcu” olmam gerektiğini düşünen insanların çevremde çok büyük bir sıklıkla bulunması beni yoruyor. Kaldı ki bu insanların büyük bir kısmının kitap Deniz Gezmiş ile bağlantılı olmasa bile sadece Can Dündar tarafından yazıldığı için gene bu yüzeysel yorumu yapabileceğinden şüphelenmiyor değilim. Bunun üstüne birde “Sen politika ile ilgilenir miydin?” gibi söyleyen kişinin komik olduğunu sandığı ama sadece kalitesiz bir alaycılık denemesi olan söylemler de var ki onlara hiç değinmiyorum. Bütün bunlar bir araya gelince denizde boğulur gibi hissediyorum. Belki çok “uç” bir örnek olacak ama merak edip Hitler’in Kavgam kitabını okumak için yahudi düşmanı olmam veya ırkçı olmam mı gerekiyor? Etrafımdaki çoğu insanın galiba bu soruya vereceği cevap “Evet”. Bu insanların büyük bir kısmı da yaşıtlarım olduğu için yeni Türk gençliğini ya apolitik ya da kolay etkilenebilir olmakla suçlayan daha yaşlı nesillerede gönlüm rahat bir şekilde “Hayır. Siz, haksızsınız.” Diyemiyorum. Kişisel olarak herhangi bir olayda herhangi bir kişinin tamamen tarafsız olacağına inanmadığım gibi, tarafsızlık denen olgununda günümüz toplumunda çok abartıldığını düşünüyorum. Aksine bence her bireyi aşırı politik veya ideolojik kökenli olmasa dahi herhangi bir konuda taraflı bir şekilde bir görüşe sahip olması gerekiyor. Çünkü birbiriyle zıtlaşan görüşler olmadıkça, bu görüşlerin birbiriyle kaynaşmasından bir “sentez” oluşmadıkça sosyal ve toplumsal ilerlemenin mümkün olmadığı görüşündeyim. Ancak burada önemli bir detayı atlamamak lazım. Bir görüşe sahip olmak ile, o görüşü mantık sınırlarına kadar ve ötesinde savunmak, sempatizanlık yapmak farklı şeyler. Peki bir görüşe sahip olmak ile, bir görüşü mantık sınırlarının dışına kadar “uç” bir şekilde desteklemek arasındaki farkı nasıl ayırt edebiliriz? Bu sorunun cevabı bence basit. Makul ve uzlaşmaya açık olmak; bu da az önce bahsettiğim “sentez”i oluşturmayı kişisel bir şekilde haklı çıkma çabasının önüne koymayı gerektiriyor. Şimdi 70’lerdeki sağcı-solcu çatışması Türkiye’nin tarihinde büyük bir yere sahip kocaman bir kara leke. Yakın tarihimizde böyle bir dönem varken apolitik olmanın da politik olmanın da yerine göre bir “suç” olarak görülmesi kimilerince çok doğal. Bu düşünceyi değiştirmek içinde okumak, okuyarak tartışmak, bir sentez oluşturmak ve insanların fikirlerini değiştirmek için çaba harcamak lazım. Nitekim beni Abim Deniz’i okumaya iten asıl sebep buydu. Deniz Gezmiş’in kardeşiyle olan mektuplarını okuyarak onu daha iyi anlamak istiyordum. Sonuçta Türkiye’de Deniz Gezmiş ile ilgili soru sorduğunzuda genellikle alacağınız iki cevap vardır. Ya kendisinden çok iyi bahsedilir, ya da çok kötü. Özellikle Abim Deniz’i okuduktan sonra bu iki cevabında yanlış olduğu kanısındayım. Benim yeni cevabım ise şu; Deniz Gezmiş niyeti iyi, idamı büyük bir hata ve tarihimizde kara leke olan biri, ancak ne niyetinin iyiliği, ne idam edilmese bu ülkeye yapabileceği katkılar solculuğu “uç”lara çekerek yaptığı ve bugün yapılsa hemen herkes tarafından “terör” sayılabilecek eylemleri haklı çıkarmayan trajik bir figür. O yaşta devlet tarafından öldürülüp trajik bir figür olmamak zaten bir seçenek değil. Ama eğer bugün hala dışarıda, yukarıda veya aşağıda bir yerlerden Türkiye’ye bakıp gülümseyebiliyorsa belkide hem Türkiye hemde yeni gençlik için tünelin ilerisinde bir yererde hala bir umut ışığı var demektir. Tibet Üstünkal Bartu Efe Köse Cahilliğin Umulmayan Erdemi Yazıma çok jenerik bir soru ile başlamak istiyorum. Büyüyünce ne olacaksın? Astronot, doktor, hemşire, futbolcu gibi bir sürü yanıtı olan ve genelde de pek fazla bir şey ifade etmeyen bir soru olmasına rağmen bu soru ile her karşılaşmam beni çok farklı cevaplarla buluşturdu. Kâh aktör oldum kâh herkesin hayatını değiştiren bir mucit. Yanıtlarım diğer çocuklarınkiyle hemen hemen aynı gibi dursa da beni farklı kılan (en azından ben böyle olduğunu düşünmek istiyorum) motivasyonumdu. Cevaplarımı verirken hep kalıcı olmayı ve hatırlanmayı amaçladım. Ölüm kavramını bile tam anlamıyla idrak edememişken benden sonra da adımın bilinmesi benim için çok büyük bir anlam taşıyor ve unutulmak büyük bir kâbus gibi geliyordu o zamanlar. Şu sözü de o yaşlarımdan beri aklımın bir köşesinde taşırım: “Seni hatırlayan son kişi öldüğünde hiç doğmamış olacaksın.”. Bu kadar az kelimenin yarattığı çarpıcı etki bahsetmek üzere olduğum bu filmi izlerken bana unutulma korkumu tekrar ve hiç olmadığı kadar şiddetli bir şekilde hatırlattı. 2015 şubatında, lise yurdunun soğuk duvarına yaslanarak izlediğim Atmaca (ya da Cahilliğin Umulmayan Erdemi) uzun yıllar önce bir süper kahraman serisinin yüzü olmuş Riggan Thompson’ın gerçek bir aktör olduğunu hem kendisine hem de bütün sanat camiasına kanıtlama çabası ekseninde ilerler. Bu Broadway macerası ise neredeyse gerçekleşen bir uçak kazası ile başlar. Kendinden çok daha ünlü bir aktörün iki sıra arkasında oturan Riggan, uçakta herkes çığlık atar ve dua ederken bir sonraki sabahın manşetlerini hayal eder. O uçak düşseydi, kızı Sam’in gazetenin kapağında babasını görmeyeceğini ve kendisinin sadece o çok ünlü oyuncu ile aynı gün ölen adam olarak kalacağını fark eder. Bu soğuk realizasyon ile birlikte ana karakterimiz kendini aniden bir prestij yarışında kalıcılık mücadelesi içinde bulur. Aynı mücadele beni de o soğuk günde ve dahası bu filmi düşündüğüm her anda iki sorunun cevabını aramaya itti: “Hatırlanmak nedir?” ve “Neden hatırlanmak isteriz?”. Hatırlamak, hatırlanmak, hatıra hep hatır kökünden gelmektedir. Hatır kavramı ise genellikle düşünme, anımsama, akılda tutma yetisi için kullanılırken diğer yandan gönül, kalp anlamını da taşır. İlk anlamına baktığımız zaman hatırlanmak için sıra dışı işler yapmak yeterlidir. Bana göre hatırlanmak işte hatır kelimesinin ikinci anlamını göze aldığımızda bir kimsenin gönlüne işlemek olarak yorumlanabilir. Asıl kıymetli hali de budur zaten. Kimileri büyük işler yapıp ölümünden yıllar sonra bile tanınmayı, ismini yaşatmayı hatırlanmak olarak yorumlar. Bir başkası hatırlanmayı vücudunun büyük meydanlarda şaşaalı bir heykele model olması veyahut güzel aydınlatmalı bir müzede baş köşede gülümseyenin kendisi olması ile tanımlar. İlk paragrafın sonunda sözünü paylaştığım kişi (adını, şanını, yüzünü, hiçbir şeyini bilmememe rağmen) onca kral ve kraliçeden daha unutulmazdır benim için. Heykelleri meydanlarla dikili, tabloları müzelerde asılı dursun; hayattaki kimsenin kalbine dokunamamışlarsa çoktan unutulmuşlardır. Neden hatırlanmayı bu kadar arzularız? Neden unutulmak bu kadar korkunç gelir? Reenkarnasyona inanan, cennete inanan, kısaca hayatın ölümden sonra da devam edeceğine inanan insanlar dahi bu dünyada hatırlanmak istiyor. Ne kadar düşünsem de rasyonel bir açıklama getiremiyorum bu duruma. Bundan yüzlerce yıl sonra doğacak birinin düşüncelerini, hislerini etkileyebilme düşüncesi içimi ısıtıyor sadece. Bunu yapamayacak olmak sanki bana “bahşedilen” bu hayatı boşa harcamışım gibi hissettiriyor ve insanoğlunun koca evrendeki değersizliğini bir kez daha hatırlatıyor ve dahası karamsar bir noktaya sürüklüyor. Belki de mutlu olabilmek için hatırlanmak istiyorum, istiyoruz, istiyorlar… Kaynakça Iñárritu, Alejandro González. Birdman or (The Unexpected Virtue of Ignorance). 2014. Fox Searchlight Pictures. Film. ÜSTÜ KAPALI GERÇEKLİKLER Reklamı atla denince akla ilk gelen şey “sadede gel”, “kes traşı” gibi günümüzde kabullenilip kullanılmakta olan kalıplardır. Halbuki o atlanması gereken reklamlar göründükleri kadar masum değillerdir. Sadece videolarda bizi bölmekle kalmayarak günlük yaşantımızda karşılaştığımız birçok olayda başka bir şekle bürünerek karşımıza çıkmaktadır. Başta Youtube olmak üzere birçok video izlemek için kullanılan sitelerin insanoğluna hazırladığı bir sabır testi olarak yorumlanabilir o beş saniye gibi gözüküp bir ömür gibi gelen reklamlar. ”Otel mi, Trivago…”, bu reklamda oynayan adam üzerinden konuşmak gerekirse, son zamanlarda en çok hakaret ve küfüre maruz kalmış insanı diyerek başlayabiliriz. Yaptığı iş aslında bir otel arama motoru tanıtımcılığı olarak gözükse de, işin aslı ondan çok daha derinlere varmaktadır. Beş saniye diye geçiştirdiğimiz bu süreyi milyonlarca hatta milyarlarca insanın her gün birçok defa kaybettiğini düşünürsek, aslında o beş saniyeler birleşerek kaç insan ömrü eder, hesaplamaya korkuyorum. Sadece bir reklam filminde oynayarak, kaç insan ömrü kadar zaman çalmıştır o her şeyden bihaber saf adam. Sanal dünyanın yanı sıra o bitmesini beklediğimiz reklamların gerçek hayata nasıl entegre edildiğinin en belirgin hali, insan ilişkilerinde gözükmektedir. En sık rastladığımız, halk arasında “laf salatası” veya “boş konuşma” olarak bilinen, anlamsız ve göz boyayıcı kelimelerin bir araya gelmiş hali o videolarda ki reklamlarla aynı görevi görmektedir. Bazı insanlar bunu safça ve istemeden yapsa da bu konuşma türünün art niyetli kullanıldığı alanları göz ardı edemeyiz. İki arkadaşın, iki sevgilinin arasındaki iletişimden tutun da, siyasete, politikaya kadar olan bütün alanlarda: manipüle etmek, üstünü kapatmak, haklı çıkmak, güçlü ve bilgili gözükmek için başvurulan yollardandır. Cahil ve sığ görüşlü bir kesime sesleniyorsanız, söylediklerinizin çok da bir anlamı olmasına gerek yoktur. Sadece boş vaatler ve övücü sözlerle, insanların kanına girerek çok rahat bir manipülasyon kurabilirsiniz. İşin sırrı iddialı olmaktan, büyük konuşmaktan, bağırarak karşıdakine konuşma fırsatı vermeden cesur(!) bir şekilde zorluklara göğüs geriyormuşçasına gözükmekten geçmektedir. Bu şekilde aynı zamanda güçlü de gözükebilir, yaptığınız bazı pis işleri rahatça örtbas edebilirsiniz. Üstüne üstlük hatalarınız ve kusurlarınıza rağmen haklı çıkabilirsiniz. Bunların sonucu olarak da halk tarafından bilge muamelesi görebilir hatta ilahlaştırılabilirsiniz bile. Günümüzün siyasi ortamına bakacak olursak ve halka yapılan konuşmalara biraz kulak verirseniz, bu örneklerin hepsine rahatça şahit olabilirsiniz. Daha masumane gözüken bir durumda az önce belirttiğim gibi sevgililerin arasında, genelde erkekler tarafından sıkça kullanılan, laf uzatmalardır. Birçok dizide, filmde hatta gerçekte de şahit olduğumuz aldatma olaylarının başlıca kahramanıdır bu gerçeği saklayan reklamlar. “Göründüğü gibi değil” ,”Açıklayabilirim”, “Bir dakika dinleyecek misin” , gibi söz öbekleri reklamların ilk başladığı saniyelere benzer. Önce izleyeni ekrana kitlemeniz gerekir ki bu kişinin kız arkadaşınız olduğunu unutmayalım. Ardından yalanlar dizi gelir ki bunların ciddi anlamda inandırıcı, tutarlı ve etkileyici olması gerekir. Sizi dinleyen kişi zaten size nefret dolu bakacağı için, çok daha hassas davranmalı ve o ikna olana kadar üst üste söylenen bu yalanlar serisini uzatmaya çalışmalısınız. Eğer herhangi bir sebepten dolayı tıkanırsanız ve sağ altta çıkan reklamı atla butonunu ifşa ederseniz, sizin sonunuz gelmiş demektir. O butona basıldığı anda hepimiz biliyoruz ki o harcanan boş zamanın sonrasında devam edecek olan asıl gerçekler gün yüzüne çıkacak ve ne yazık ki sizin sonunuz olacaktır. Sonuç olarak, hayatımızdaki reklamların aslında bizi hep yanlış yönlendirme veya oyalamaya yöneliktir. Bu şekilde asıl gerçekler göz ardı edilmek istenmektedir. Yapılması gereken şey ise reklam çıktğında onu geçmek için sabırlı bir şekilde beklemektir. Çünkü asıl mevzu o reklam bittiği anda baş gösterir. Reklamı Atla / Seray ŞAHİNER DOĞAN PARLAK 21602566 KARA TOPRAKBazen kaybettiklerimiz bize çok şey katar. Kimi zaman bir yakınımız kaybederiz kimi zaman bir eşyamızı kimi zaman da bir yeteneğimizi. Her zaman bize bir şey katar ama kaybettiklerimiz. Bir yakınımızı kaybederiz, dünyanın ne kadar da geçici olduğunu anlarız. Bazıları duyularını kaybeder, o en kötüsüdür. Artık bazı şeyleri eskisi gibi belki göremeyeceksiniz, duyamayacaksınız ya da koklayamayacaksınız. O zaman da başka duyularımızın üzerinde daha çok duracaksınız. Diğerlerinin hissetmediği kadar derin hissedeceksiniz. Âşık Veysel hastalıktan bir gözünü, kazadan ise diğer gözünü kaybetmiş. Belki de bu olaylar itmiş onu bu muhteşem yeteneği ortaya çıkarmaya. Söylediklerini, yazdıklarını, çaldıklarını öyle bir duyguyla taşımış ki onu dinleyenlere belki de bu etkileşim onu bu kadar usta kılmıştır işinde. Şiirlerindeki derin duyguyu ben bu duruma bağlıyorum.“Kara Toprak” adlı şiirinde o kadar güzel anlatıyor ki bu dünyadaki her şeyin aldatıcı olduğunu ve tek gerçeğin ölüm yani kara toprağın olduğunu Âşık Veysel. “ Dost dost diye nicesine sarıldım / Benim sadık yarim kara topraktır” diyor şair. Ne kardeş, ne dost elbet hepsi bir gün unutur seni. Elbet yanlış yaparlar sana. Çünkü hepimiz insanız, bir yere kadar başkasını düşünür, en son sadece kendimizi düşünürüz. O yüzden eşe, dosta aldanmadan yaşamalıyız hayatımızı. “Kolun açmış yollarımı gözlüyor / Benim sadık yarim kara topraktır” mısralarını okurken insanın içi ürperiyor bir an. Çünkü elbet bir gün biz de ait olduğumuz yere gideceğiz. Biz de o yoldan geçeceğiz. Yaşayacağımızı umacağımız şeyler için o kadar çok çalışırken, ölüm gibi bir gerçekten neden hep kaçıyoruz acaba? Sanırım korkuyoruz her zamanki gibi gerçeklerden ve onlarla yüzleşmekten. Ama kimse düşünmüyor bu kesin bir gün gerçekleşecek.“Her kim ki olursa bu sırra mazhar / Dünya'ya bırakır ölmez bir eser” bu mısralar kime nasip olur acaba? Bize olur mu? Keşke herkese olsa. Şaire olmuş, yıllar sonra bile onun eserlerini okuyup duygulanabiliyoruz ve bu sayede ismi hala yaşıyor şairin. Bu tabii ki kolay bir iş değil, bunun olabilmesi için işinizde başarılı ve sevilen bir kişi olmanız gerekir. Bu belki zor gelecektir size ama başardığınızda yaşadığınız his hepsine değecektir.“Nice güzellere bağlandım kaldım / Ne bir vefa gördüm ne fayda buldum / Her türlü isteğim topraktan aldım / Benim sadık yarim kara topraktır” mısralarında kara toprak bir anlamda inancı temsil ediyor. Biz başkalarından beklerken, istediğimizi Allah veriyor bize. Biz de bunun farkında değiliz çoğu zaman. Bize şu ya da bu yardımcı oldu diyoruz ama aslında bilmiyoruz ki onu bize veren Allah, diğerleri ise aracıdır bu alışverişte. Bize ne fayda varsa kendimizden ve Allah’tan var. Dost, eş, arkadaş ise geçici ve aldatıcıdır, bunu bize hatırlatan şey ise kara toprak yani kaçtığımız ölümdür.Ömrümüzü geçirirken sadece ölümü düşünmeliyiz ve ona göre yaşamalıyız demiyorum. Çünkü o zaman yaptıklarımızdan bir zevk alamayız, her an ölüm korkusu olur içimizde. Demek istediğim şu: bu dünyanın elbet bir gün sona ereceği ve yaşadıklarımızdan pişman olmamak ve en az hata yapmak için yolun sonunun kara toprak olduğunu unutmamalıyız. Şair Aşık Veysel’in her kıtanın sonunda söylediği gibi bizim asıl yarimiz kara topraktır. Asıl yaşanması gereken hayat o andan sonrakidir, asıl gerçek o andan sonra başlar. Çünkü gerçeği gördükten sonra zamanında gerçekten kaçmak için yer arayan insanların kaçacak yeri kalmaz. Beyaz Kuğu Olmaya Çalışmak İnsan özünde kötü müdür yoksa kötülük dışarıdan mı gelir insanın özüne? Black Swan bu felsefi soruya karamsar bir bakış açısıyla bakıyor. Yönetmenin önceki filmleri Requiem for a Dream ve The Fountain de benzer şekilde görünene değil asıl olana, öze dokunan filmler. İnsanlığın iyi mi kötü mü olduğu yoksa çevresi ve iradesi etrafında gelişen nötr varlıklar mı olduğu hep çok uzun süredir üzerine düşünülen ve tartışılan bir konu. Çevremizi ve kendimizi incelediğimizde de bu soruyla belki de çok rahatsız olarak karşı karşıya kalabiliyoruz. İnsan kendini toplumdan soyutladığında çevreyi eleştirmesi hiç zor olmuyor. Fakat eleştirdiğimiz topluluğun üyelerinden biri olduğumuzu anladığımızda asıl eleştirdiğimiz topluluk değil kendimiz oluyor. Dünyadaki her kötülük ve ve her iyilik veya her tercih yaşantımızı ve düşüncelerimizi bir şekilde etkiliyor. Film iyi ve naif bir karakter sergileyen Nina etrafında gelişiyor. Saf iyi karakter yani beyaz kuğu(White Swan) ile kötü, bencil karakter siyah kuğunun(Black Swan)çarpışmasını izliyoruz. Filmin bu kadar saf iyi bir karakter etrafında gelişmesinin bir nedeni var. Eğer Nina gibi birisi bile içinde kötülük barındırıyorsa kötülüğün bütün insanların içinde olma ihtimali de vardır. İyilik veya kötülüğün doğasından bahsediyorsak öncelikle anlamlarını araştırmamız gerekiyor. İyiliğin tanımını yapalım, etrafımızı, çevremizi düşünelim ardından. Ben iyiliğin insanın bilincini terbiye etmesi olarak yorumluyorum. Bilinç bencildir, sadece kendini düşünür, bütün sevgisi kendi içindir. İlişkileri, düşünceleri, sözleri kendini yüceltmek, hayatta kalmak içindir. İngilizce’de buna ego, İslam Felsefesi’nde ise nefs denir. Amaç ise ortaktır; onun terbiye edilip, dengelenmesi. Bilinci bizden farklı bir şey olarak düşünmenin zorluğunun farkındayım çünkü bu zorluğu ben de yaşıyorum. Fakat ya bilincimizse bizi kötülüğe, bencilliğe sürükleyen? Günaşırı televizyonlarda, internette gördüğümüz haberler insanlar hakkında bize neler söylüyor? Mesela Filistin’deki insanlara yapılanlar, Suriye’deki kadınlar ve çocuklar mesela, göçmenleri ülkelerine almamak için para vermeyi teklif eden Avrupa ülkeleri mesela... Bunları düşündüğümüzde insanlığın ortak çıkarlarını, paylaşmayı görebilmemiz mümkün değil. Kendi hayatını diğerlerinin üstüne koymak için insanların yapamayacağı şey yok. Bütün bu savaşları, sefaleti, yoksulluğu insanlığın bencilliği olmadan açıklayabilmek mümkün değil. İnsanlığa umudumuzu kaybetmemiz bundandır belki de. Peki ya biz bu çevrenin bir parçası değil miyiz? Toplumun bir parçasıyız. Kapınızın önünü süpürmeden dünyayı temiz tutamayacağımız gibi kendimizi düzeltmeden, iyiye yöneltmeden de dünyayı iyiliğe götüremeyiz. İyi olmak kötülük yapmamak demek değildir. İyi olmak iyilik yapmak demektir. Hayattaki amaçlarımız için yaptıklarımızı düşünelim. İyi olmak için neler yaptığımızı düşünelim. İnsanlığın özünün kötü olduğundan bahsetmiyorum. Aksine insanı yönlendirenin iradesi olduğunu ve insanın bu iradeyi iyiliğe yönelmek için kullanabileceğinden bahsediyorum. İnsanlığın büyük potansiyelinden bahsediyorum. Kuyuda mahsur kalan bir köpeği kurtarmak için gecesini gündüzüne katan insanlardan bahsediyorum mesela. Gördüğü evsize yardım etmek için kendi yemeğini paylaşan çocuktan bahsediyorum mesela. Başkalarının ihtiyaçlarını kendi isteklerinden önce gören iyi insanlardan bahsediyorum. Bu insanlar doğuştan iyi değiller. Kalplerinde bir iyilik ile doğmadılar. Onları yönlendiren kendi iradeleri. Tıpkı Nina’yı amacına ulaşmak için kötülüğe dönüştüren irade gibi. Hayattaki amaçlarımızın benliğimizi dönüştürmesine izin vermeyelim. En iyimizin içinde bile kötülük, en kötümüzün içinde bile iyilik olabilir. Asıl sorun onu ortaya çıkartmak için uğraşmakta. Bilincin terbiyesi tam da bu noktada karşımıza çıkıyor. Bilincimizi irademizi iyiliğe yöneltmek için kullanırsak yani onu terbiye edersek insanlık iyiliğe ulaşacaktır. Kötülük insanın özünde olan bir şey değildir. Kötülük de iyilik de dışarıda kendine ulaşacakları bekliyor. Unutmayalım siyah kuğu olmak da beyaz kuğu olmak da bizim elimizde. Umalım da iradesini beyaz kuğu olmak için kullananlar dünyayı kaplasın. Çağrı ÇAVUŞ Şenay Cömert Cömert 1 21301976 TURK-101–Section015 Başak Berna Cordan 09.12.2014 Ne Kadar Özgürüz? Film izlemek beni hayal dünyalarına götürmüştür her zaman. Çoğu kişiden farklıdır film izleme anlayışım ve film zevkim, izlediğim
Filmde kadın sanattan doğrudan gerçekliğe geçirilir ve böylece izleyicide kafa karışıklığı oluşturulur. Booker'a göre bu sayede belirsizlik kaçınılmaz olarak ortaya çıkar. Coenler, basitçe sınıflandırılamayacak filmler yapmalarıyla tanınır. İlk filmleri olan "Blood Simple"ın polisiye türünün doğrudan bir örneği olduğunu söyleseler de, ikinci senaryoları "Raising Arizona"yı yazarken belirli bir türe bağlı kalmaya çaba göstermediler. Bir komedi yazmaya karar verdiler ancak bazı kara unsurları özellikle eklediler ve böylece Ethan'ın deyimiyle "güzel vahşi bir film" üretmeye çalıştılar. Üçüncü filmleri "Millers Crossing"de bu sıralamayı tersine çevirdiler ve bir suç filmi içine komedi unsurları eklediler. Bu filmde ayrıca melodram, aşk öyküleri ve politik hiciv unsurları kullanarak, tek türde film yapısını bozdular. Farklı film türlerinin karıştırılması yönündeki bu eğilim "Barton Fink" ile devam etti ve derinleşti. Coenler filmin "herhangi bir türe ait olmadığı" konusunda ısrarcı oldu. Ethan filmi "90'lar için bir buddy film" olarak tanımladı. Filmde komedi, korku ve kara film özellikleri mevcuttu ancak diğer film türlerinden de izler vardı. Aktör Turturro filmi bir tür bildungsroman öyküsü olarak tanımlarken edebiyat profesörü ve film analisti R. Barton Palmer ana karakterin yazar olarak evrimine dikkat çekerek bunun bir "künstlerroman" olduğunu söyledi. Eleştirmen Donald Lyons ise filmi "retro-sürreal bir vizyon" olarak tanımladı. Filmin türler arasında geçişler yapması, karakterlerin başından geçenleri parçalar halinde sunması ve düz akış hâlinde bir anlatım şeklini benimsememesi, "Barton Fink"in sıklıkla "postmodern" olarak tanımlanmasına yol açtı. ""Postmodern Hollywood"" isimli kitabında Booker, filmin, geçmişi kesin bir doğrulukla değil, empresyonist bir teknikle anlattığını söyledi. Booker'a göre bu teknik "geçmişi sadece şimdiki zamanın öncesi olarak görmeyip, malzeme bulmak üzere yağmalanacak bir imaj deposu olarak ele alan postmodern filmler için tipik bir özellik"ti. Coen filmleri hakkındaki analizinde Palmer, "Barton Fink"i geçmiş devirlerin kendilerini nasıl temsil ettiğini yakından inceleyen bir "postmodernizm taklidi" olarak niteledi. Palmer filmi, Virginia Woolf ve onun eserlerini okuyan iki kadın hakkındaki 2002 yapımı "Saatler" filmiyle karşılaştırdı. Yazara göre her iki film de geçmişin önemini reddetmiyordu ve onu anlamamıza yardımcı oluyordu. Palmer'ın incelemesinde edebiyat teorisyeni Linda Hutcheon'ın değerlendirmesine de yer verilmişti: Her iki film de "geçmişin varlığını reddetmez; geçmişi onun metinleşmiş kalıntılarından farklı bir yolla bilebilmemiz mümkün mü diye sormaz." "Barton Fink"teki bazı unsurlar postmodernizmin parlatılması gibidir; yazar yüksek kültür hakkındaki modernist görüşleri ile stüdyonun yüksek kâr getiren formüle uygun bir film yapma isteği arasında kalır. Bu fikir çatışması, postmodernizmin temel göstergesi olan parçalanmış bir öyküyü doğurur. Coenler'in anlatım üslûbu da buna bir başka örnektir; Barton ve Audrey sevişmeye başladığında kamera odayı terk edip banyoya girer ve küvetin giderinde kaybolur. Rowell'a göre bu, Alfred Hitchcock'un 1959 yapımı "Gizli Teşkilat" filminde yer alan ünlü bir cinsel gönderme olan trenin tünele girişi sahnesine getirilmiş bir postmodern güncellemedir. "Barton Fink"te öykünün yarattığı ruh durumunun önemini belirtmek ve belli temaları vurgulamak amacıyla birçok geleneksel stilistik öge kullanılır. Örneğin filmin açılışında yazılar Hotel Earle'in duvar kağıdı üzerinde kayarken kamera aşağıya doğru hareket eder. Bu kamera hareketi, Barton'ın işi hakkındaki "yazarken en dibine ulaşmak" gerektiği iddiasına uygun olarak filmde birçok defa tekrarlanır. Yazarın otelde yaşadığı ilk olaylar da bu benzetmeyi destekler niteliktedir. Örneğin otel görevlisi Chet bodrum katından çıkarak gelir ve bu durum gerçek faaliyetin yeraltında olduğunu önerir. Barton'ın odası lobiden altı kat yukarıdadır ancak asansörün içi sadece aşağıya giderken gösterilir. Bu unsurlar – dramatik aralar, gerçeküstü diyaloglar ve şiddet imaları ile birleşince – aşırı gergin bir atmosfer yaratır. Coenler bunu şöyle açıklamıştır: "Tüm film yaklaşmakta olan bir yok oluş ya da felaket hissi vermeliydi. Ve film kesinlikle bir kıyamet hissiyle bitmeliydi." "Barton Fink"teki üslup aynı zamanda 1930'ların ve 1940'ların filmlerini çağrıştıran – ve temsil eden – unsurlara sahiptir. Eleştirmen Michael Dunne'ın belirttiği üzere "Fink'in ağır paltosu, şapkası, koyu ve donuk renkli takımları gerçekçi bir biçimde otuzlardan, hatta daha çok otuzların filmlerinden gelmektedir." Otelde kullanılan stil ve birçok sahnedeki atmosfer, II. Dünya Savaşı öncesi filmlerin etkisini yansıtır. Hatta Charlie'nin iç çamaşırları, sevdiği sinema oyuncusu Jack Oakie'nin giydikleriyle eştir. Ancak aynı zamanda, Coenler tarafından kullanılan kamera hareketleri, klasik ve özgün karışımıdır. Dikkatli izleme çekimleri ve aşırı yakın çekimler filmin yirminci yüzyılın sonlarına ait bir ürün olduğunu ortaya koyar. Başından itibaren film, Barton'ın dünya görüşüne ilişkin öznel bakış açısı ile nesnel bakış açısı arasında gidip gelir. Açılış yazılarının ardından kamera aşağıya doğru hareket ederek, tiyatro oyununun sonunu izlemekte olan Barton'ı görür. Ardından yazarın bakış açısıyla seyircilerin çılgınca alkışlamaları gösterilir. İleriye doğru yürüdüğü esnada yeniden kameranın görüş alanına girer ve filmin izleyicisi yine nesnel bakış açısına dönmüş olur. Nesnel ve öznel bakış açıları arasındaki bu geçişler filmin son sahnesinde yeniden ortaya çıkar. Bakış açısı değişimi filmin konusu olan film yapımcılığı ile de çakışır. Film bir tiyatro oyununun sonunda açılır ve yaratım sürecini irdelemeye başlar. Bu üst anlatı yaklaşımı, ilk sahnede kameranın oynanmakta olan tiyatro oyunu yerine, oyunu izleyen ve aktörlerin repliklerini sessizce tekrarlamakta olan Barton'a odaklanmasıyla vurgulanır. Rowell bunu şöyle açıklar: "Bir sahneyi izlerken, bir diğerini de dinleriz. ... Ses ve görüntünün ayrılmış olması, sanat yaratımı hakkındaki iki görüş arasındaki kritik ikiliği gösterir: kahraman tarafından yaratılmış dünya (tiyatro oyunu) ve bunun dışındaki dünya (bu performansı yaratmaya yarayan her şey)." Filmde ayrıca birçok önceden ima etme tekniği kullanılır. Örneğin Charlie'nin Barton'a bıraktığı paketin muhtemel içeriğini vurgularcasına, özgün senaryoda altmış defa "kafa" sözü geçer. Charlie yapmakta olduğu sigortacılık işinden bahsederken, daha sonra olacakları onaylarcasına şu sözleri kullanır: "Yangın, hırsızlık ve ölüm sadece başkalarının başına gelen şeyler değildir." "Barton Fink"in sembolik anlamları hakkında birçok şey yazılmıştır. Rowell'a göre film "sanatçıya geri dönen birçok fikirle şişmiş bir kafadır." Audrey'nin ölümüne çok yakın bir zamanda gerçekleşen seks sahnesi ise Lyons'ın "Filmde seks ölümdür" yorumuna yol açmıştır. Diğer yorumlara göre filmin ikinci yarısı, uzatılmış bir rüya sekansıdır. Coenler ise, filmdeki sembolleri sistematik biçimde birleştirme niyetlerinin olmadığını söyler. 1998 tarihli bir röportajında Joel "Filmlerimize hiçbir zaman aklımızda böyle bir şeyle başlamayız" der. "Bu tür belirli bir entelektüel çöküşe yaklaşan hiçbir şey yoktur. Her nedense doğru olduğunu hissettiğimiz birçok içgüdüsel şey vardır her zaman." Ayrıca Coenler, filmlerinde çözülmemiş muğlaklıklar olmasından da rahatsız olmadıklarını belirtir. 1991'de Ethan bunu şöyle açıklamıştır: ""Barton Fink", ne olup bittiği hakkında bilinmesi gerektiği kadar şey söyleyerek biter ... Tüm açıklığıyla görülmeyen şeylerin zaten tüm açıklığıyla görülmemesi amaçlanmıştır ve bunu böyle bırakmak iyidir." Ethan, fanteziler ve rüya sekansları hakkında ise şöyle konuşur: Barton'ın Charlie ile olan ilişkisindeki homoerotik göndermeler ise maksatlıdır. Dedektiflerden biri ikilinin "hastalıklı bir seks şeyi" yapıp yapmadığını öğrenmek istese de, yakınlıkları sapkın değildir ve normal cinselliğin kuralları altına gizlenmiştir. Örneğin Charlie'nin komşusuna ilk defa arkadaşça yaklaşması sırasında söyledikleri sıradan bir tavlama cümlesidir: "Sana bir içki ısmarlamama izin verirsen, verdiğim lanet olasıca rahatsızlık hakkında kendimi daha iyi hissedeceğim." Barton ile Charlie'nin güreş sahnesi de ikilinin homoerotik bağlılıklarının bir örneği olarak görülür. Joel Coen 2001'de "Onu bir seks sahnesi olarak değerlendiriyoruz" demiştir. "Barton Fink"te yer alan birçok ses efekti anlam yüklüdür. Örneğin Barton New York'ta yemek yerken, hafif ve hoş bir zil sesiyle çağrılır. Bunun aksine Hotel Earle'deki zilin ürkütücü sesi, Chet onu susturana kadar lobide çınlamaya devam eder. Otelde Barton'ın odasına yakın odalardan sürekli gırtlak sesleri, inlemeler ve tanımlanamaz gürültüler yükselir. Bu sesler Barton'ın karışık akli durumu ile örtüşür ve Charlie'nin "Bu çöplükte olup biten her şeyi duyarım" iddiasını da güçlendirir. İlk sahnedeki alkış sesi, kayalara çarpan dalgaların sesiyle karışırken ekranda da bu görüntü belirir. Böylece Barton'ın doğudan batıya taşınmasının yarattığı gerilim öngörülmüş olur. Filmdeki başka bir sembolik ses de sivrisinek vızıltısıdır. Yapımcısı Los Angeles'ta bataklık bulunmadığı için sivrisinek olmadığında ısrar etse de, Barton otel odasında havada dolaşan bir böceği izlerken sivrisinek vızıltısı açıkça duyulur. Daha sonra Barton bir toplantıya, yüzünde sivrisinek ısırığı iziyle katılır. Sivrisinek ayrıca Audrey'nin ölümü sahnesinde de ortaya çıkar; Barton kadının cesedi üzerinde beslenen bir sivrisineği öldürdüğü anda kadının da öldürülmüş olduğunu fark eder. Sivrisineğin tiz sesi film müziklerindeki yaylı sazların tiz sesleriyle de temsil edilir. Rowell'a göre filmdeki sivrisinekler, kurgu içindeki gerçekliğin yapısı gereği kesin olmadığını göstermeye yarar. Bu durum, başka bir Coen filmi olan "Raising Arizona"daki iş adamının ofisinde beklenmedik şekilde sineklerin olmasına benzer. Film müzikleri, Coenler'le ilk filmlerinden beri çalışan Carter Burwell tarafından bestelendi. "Miller's Crossing"de kullanılan İrlanda halk ezgisi ve "Raising Arizona"nın müziklerinin temelini oluşturan folk şarkısı gibi örneklerin aksine, Burwell bu defa belirli bir ilham kaynağından faydalanmadı. Müzikler 1996'da Coenler'in sonraki bir filmi olan "Fargo"nun müzikleriyle birlikte CD formatında yayımlandı. Filmde kullanılan birçok şarkı da anlam yüklüdür. Bir sahnede Mayhew sarhoş bir şekilde Barton ve Audrey'den sendeleyerek uzaklaşır. Yürürken folk şarkısı "Old Black Joe'yu" söylemeye başlar. Stephen Foster bestesi olan bu şarkı, "daha iyi bir ülkedeki" arkadaşlarına katılmaya hazırlanan yaşlı bir kölenin öyküsünü anlatır. Mayhew'ın bu şarkıyı söylemesi, kendisinin Capitol Pictures'ın ezilen bir çalışanı olmasıyla çakıştığı gibi, Barton'ın filmin sonundaki durumunu da önceden bildirir. Senaryosunu bitiren Barton bunu kutlamak için bir USO gösterisine dans etmeye gider. Bu sahnede kullanılan şarkı, bir swing parçası olan "Down South Camp Meeting"dir. Şarkının filmde duyulmayan sözleri "Git ready / Here they come! The choir's all set (Hazırlan / İşte geliyorlar! Koro kuruldu bile)" şeklindedir ve Barton'ın tiyatro oyunu "Bare Ruined Choirs"in başlığını akla getirir. Kutlama bir kargaşaya dönüşürken müzik gittikçe daha da keskinleşir ve kamera trompetin içine doğru hareket eder. Bu sekans, Audrey'nin cinayetinden hemen önce kameranın küvetin giderine yaklaşmasının bir yansıması gibidir. Filmin ilhamı birçok farklı kaynaktan gelir ve filmde farklı olaylara ve insanlara göndermeler bulunur. Örneğin piknik sahnesinde, sarhoş hâldeki Mayhew Barton ve Audrey'den uzaklaşırken "Silent upon a peak in Darien!" diye bağırır. Bu söz, John Keats'in 1816 tarihli "On First Looking into Chapman's Homer" sonesinin son dizesidir. Bu edebi gönderme karakterin klasik metinler hakkında bilgili olduğunu gösterir. Bununla birlikte sonede Pasifik Okyanusu'ndan bahsedilmesi Mayhew'in "Pasifik'e kadar yürümeye devam edeceğim ve ondan sonra da ... doğaçlama yapacağım." sözleriyle uyuşur. Ayrıca şiirin içeriği, Mayhew'in çeşitli sebeplerle artık yazamayan ya da yazmak istemeyen "sessiz" bir sanatçı oluşuna da uyar. Barton'ın oyununun adı olan "Bare Ruined Choirs", William Shakespeare'in 73. Sone'sinin dördüncü dizesinden gelir. Şiirin yaşlanma ve ölüme odaklanması, filmin sanatsal zorlukları irdelemesiyle bağlantılıdır. Filmde başka akademik göndermeler de mevcuttur ancak çoğunlukla üstü kapalı biçimde verilmiştir. Örneğin Mayhew'in kitaplarından birinin kapağında yayıncı olarak "Swain and Pappas" görülür. Bu büyük ihtimalle, filmde de ele alınan bilginin sınırları ve varlığın doğası gibi konular üzerinde çalışan filozoflar Marshall Swain ve George Pappas'a yapılmış bir göndermedir. Barton'ın otel odasının tavanındaki lekeye ilişkin saplantısı ise, Flannery O'Connor'ın "Kalıcı Ürperti" başlıklı öyküsündeki protagonistin davranışlarına benzer. Eleştirmenlere göre film dolaylı olarak Dante Alighieri ("İlahi Komedya" imgelerinin kullanılması) ve Johann Wolfgang von Goethe'nin (Faustvari anlaşmalar) eserlerine de referans verir. Filmde ayrıca Franz Kafka romanlarındakine benzer şaşırtıcı bürokratik yapılar ve akıldışı karakterler görülür ancak Coenler bunun bilinçli olarak yapılmadığını öne sürmüştür. 1991'de Joel "onu üniversiteden beri okumadım" demiştir, "o zamanlar "Dönüşüm" gibi eserleri yutmuştum. Birileri "Şato" ve "Ceza Sömürgesi"nden de bahsetti ama onları hiç okumadım." 1930'larda Harold Clurman, Cheryl Crawford ve Lee Strasberg gibi tiyatro yazarlarının kurduğu Group Theatre'a katılan New York'lu oyun yazarı Clifford Odets, Barton Fink karakterinin ilham kaynağıdır. Bu tiyatro grubunun eserleri sosyal konulara odaklanıyordu ve insan deneyimini gerçeğe en uygun biçimde sahnede yeniden canlandırmayı amaçlayan Stanislavski sistemini kullanıyordu. Odets'in "Awake and Sing!" ve "Waiting for Lefty" (her ikisi de 1935) gibi birçok oyunu Broadway'de başarıyla sahnelenmişti. Politik konulara bağlı eserlerin gözden düşerek, Eugene O'Neill'in ailevi realizm temalı oyunları rağbet görmeye başlayınca, Odet başarılı oyunlar üretemedi ve Hollywood'a taşınarak sonraki yirmi yıl boyunca film senaryoları yazdı. Barton Fink'i "dürüst, politik konulara eğilen ve biraz naif olan ciddi bir oyun yazarı" olarak kurgulayan Coenler'in aklında senaryoyu yazarken Odets vardı. Ethan'ın 1991'de söylediği üzere "Group Theater akımının parçası olması ve 1930'lardan gelmesi doğal gözüküyordu." Odets gibi Barton da tiyatronun sıradan insanın çabalarını ve zaferlerini kutlaması gerektiğini düşünüyordu; tıpkı Odets gibi sürekli kendinden bahsetmeyi seviyordu. Filmde Barton'ın oyunu "Bare Ruined Choirs" hakkındaki bir yazıda, oyundaki karakterler için "vahşi bir varoluş mücadelesi içindeler ... en rezil köşelerde" sözleri kullanılır. Bu ifadeler, biyografi yazarı Gerald Weales'ın Odets'in karakterleri hakkında yazdığı "kötü koşulların ortasında yaşam mücadelesi" sözlerine benzer. Barton'ın eserlerindeki bazı diyaloglar da Odets'in "Awake and Sing!" oyununu akla getirir. Örneğin bir karakter "Şimdi uyanığım, ilk defa uyanığım" derken diğeri "Şu harap koroyu al. Şarkı söylemesini sağla." sözlerini kullanır. Yine de iki adam arasında birçok önemli fark da vardır. Joel Coen bunu şöyle ifade eder: "Her iki yazar da proleter kahramanların olduğu benzer oyunlar yazdı ancak kişilikleri oldukça farklıydı. Odets çok daha dışa dönüktü, aslında Hollywood'da bile oldukça sosyaldi, Barton Fink'te ise bunun tersi geçerliydi!" New York'taki popülaritesini kaybettiği için üzgün olan Odets, buna rağmen Hollywood'da geçirdiği zaman boyunca başarılıydı. Son dönem oyunlarının büyük kısmı, kendisi ya da başkaları tarafından sinemaya uyarlanmıştı. Bunlardan biri olan "The Big Knife" isimli film, Barton'ın hayatına çok uyuyordu. Filmde, stüdyonun açgözlülüğünden bıkan bir aktör sonunda intihar ediyordu. Odets'in eserlerine olan bir başka benzerlik de Audrey'in ölüm sahnesiydi. Bu sahne, senaryosu Odets tarafından yazılan 1946 yapımı bir kara film olan "Deadline at Dawn"daki bir sahnenin benzeriydi. O filmde de sabah uyanan adam, akşam birlikte olduğu kadının öldürülmüş olduğunu görüyordu. Odets, Broadway'den Hollywood'a geçişi sırasında yaşadığı sıkıntıları, 1988'de "The Time Is Ripe: The 1940 Journal of Clifford Odets" başlığıyla yayımlanan güncesine kaydetmişti. Bu günlük aynı zamanda Odets'in yazarlık ve romantizm hakkındaki detaylı görüşlerini de içeriyordu. Kadınları sık sık dairesine davet eden yazar, bu ilişkilerinden güncesinde bahsetmişti. Bu ilişkiler ile birlikte yazarlık konusundaki bitmek bilmeyen konuşma, Audrey'nin Barton'ı otel odasında ziyaret edip baştan çıkardığı sahnede yansıtılmıştır. Prodüksiyon ekibinde Odets'in güncesini okuyan tek kişi Turturro'ydu ve Coen kardeşler izleyicilerin "adamla karakter arasındaki farklılıkları göz önünde tutmasını" istemişti. W.P. Mayhew karakteri ile romancı William Faulkner arasında da bazı benzerlikler vardır. Mayhew gibi Faulkner de Güney Rönesansı'nın önde gelen yazarlarından biri olarak biliniyordu ve sonraki dönemde sinema sektöründe çalışmıştı. Faulkner gibi Mayhew da ağır miktarda alkol alıyordu ve Hollywood'u küçük gören konuşmalar yapıyordu. Coenler'in filmi yaratırken okudukları, Hollywood'un 1940'lardaki tarihi hakkındaki "City of Nets" kitabında da Faulkner'in adı geçiyordu. Ethan bunu 1998'de şöyle açıklar: "Arada Faulkner'in bir güreş filmi yazma işi aldığı hakkındaki hikâyeyi okudum... Bizi Barton Fink fikrine götüren şeylerden biri de buydu." 1932 tarihli güreş filmi "Flesh"in senaryo yazarlarından biri Faulkner'di. "Barton Fink" filminde Barton, üzerinde çalıştığı senaryoyu, "Flesh" filminin yıldızı da olan aktör Wallace Beery için yazıyordu. Güreş konusuna eğilmek Coen kardeşler için de kolaydı çünkü lisede bu sporu yapmışlardı. Yine de Coenler, Faulkner ile Mayhew arasında kayda değer bir bağlantı olduğunu reddeder ve benzerliklerin "yüzeysel" olduğu söyler. 1991 tarihli röportajında Ethan "Karakterin ayrıntıları göz önüne alındığında Mayhew Faulkner'den oldukça farklıdır ve ikisinin Hollywood deneyimleri hiç benzer değildir." demişti. Mayhew'ın alkol ve kişisel sorunlar yüzünden yazamıyor olmasına karşın Faulkner, sinema sektöründe çalıştıktan sonra da roman yazmaya devam etmişti ve Hollywood'da geçirdiği dönem boyunca ya da daha sonra tamamladığı eserlerle birçok ödül almıştı. Lerner'in Akademi Ödülü adaylığı aldığı rol olan film stüdyosu patronu Jack Lipnick karakteri, "Barton Fink"in geçtiği dönemde film endüstrisinin en güçlü üç adamı olan Harry Cohn, Louis B. Mayer ve Jack Warner da dahil olmak üzere birçok Hollywood yapımcısının bileşimidir. Mayer gibi Lipnick de Beyaz Rusya'nın başkenti Minsk kökenlidir. II. Dünya Savaşı sırasında Warner orduda görev almak için uğraşmış ve stüdyonun kostüm departmanından kendisi için bir üniforma hazırlamalarını istemiştir; Lipnick de filmdeki son sahnesinde aynısını yapar. Warner bir keresinde yazarlar için "Underwoods'lu hıyarlar" sözlerini kullanmıştır ve filmde Barton'ın Underwood marka daktilo kullanmasıyla bu sözlere gönderme yapılır. Öte yandan Coen kardeşler, Barton'ın yaşadığı aldatılma ve zorlukların, kendi deneyimlerinin bir yansıması olmadığını vurgular. Joel sanatçıların genelde "filistinizmle karşılaştığını" söylese de şunları ekler: ""Barton Fink" kendi deneyimlerimizden epey uzaktır. Hollywood'daki profesyonel hayatımız oldukça kolaydı ve şüphesiz bu durum sıradışı ve adaletsiz." Ethan ise Lipnick'in, tıpkı o karaktere ilham veren yapımcılar gibi, o dönemin bir sonucu olduğunu söyler: "Bu tip karakterler hâlâ var mı bilmiyorum. Hollywood o döneme kıyasla artık daha yumuşak başlı ve daha kurumsal." Coenler "Barton Fink"in sinemayla ilgili birçok esin kaynağı olduğunu açıklamışlardır. Bunların arasında en önde gelenleri, Polonyalı-Fransız yönetmen Roman Polanski'nin üç filmiydi: "Repulsion" (1965), "Cul-de-sac" (1966) ve "The Tenant" (1976). Bu üç filmde psikolojik belirsizlik havası ve karakterlerin akli dengesizliğini artıran tekinsiz ortamlar görülür. Barton'ın Hotel Earle'deki odasındaki tecrit durumu sıklıkla, "The Tenant" filminde Trelkovsky'nin apartman dairesindeki hâliyle karşılaştırılır. Ethan "Barton Fink"in türü hakkında şunları söylemiştir: "Bu bir tür Polanski filmi. Herhangi bir şeyden çok buna yakın." Tesadüf eseri, filmin ilk gösteriminin yapıldığı 1991 Cannes Film Festivali'nde Polanski jüri başkanıydı. Joel daha sonra verdiği bir röportajda şöyle dedi: "Onun filmlerinden besbelli etkilenmiştik, ama bu defa onunla konuşmaya çekindik çünkü ona yalakalık ettiğimiz izlenimi vermek istemiyorduk." "Barton Fink"in esin kaynağı olarak gösterilen diğer filmler arasında Stanley Kubrick'in 1980 tarihli "Cinnet"i ile Preston Sturges'ın yazıp yönettiği 1941 tarihli komedi filmi "Sullivan's Travels" yer alır. Boş bir otelde geçen Kubrick filminde son eserinde bir türlü ilerleyemeyen bir yazar konu edilir. Coenler iki filmin karşılaştırılmasını doğru bulsa da Joel, Kubrick'in filminin "genel anlamda korku filmi türüne ait olduğunu" söylemiştir. "Barton Fink"te olayların geçtiği yıl gösterime girmiş olan "Sullivan's Travels"da ise başarılı yönetmen John Sullivan'ın derin sosyal etki yaratacak bir film yapmaya karar vermesi anlatılır – ki bu durum Barton'ın "sıradan insan" için eğlence yaratma isteğine benzer. Sulivan sonunda komik eğlencenin film yapımcıları için kilit öneme sahip olduğuna karar verir. Bu durum "Barton Fink"in sonunda Jack Lipnick'in "izleyici aksiyon görmek, macera görmek istiyor" ifadesiyle benzeşir. Bunların yanı sıra "Barton Fink"te sinema tarihine ve çeşitli filmlere bolca gönderme bulunur. Bir sahnede karakterlerden biri "Victor Soderberg" hakkında konuşur; bu isim Hollywood'da Victor Seastrom adıyla çalışan İsveçli yönetmen Victor Sjöström'e göndermedir. Charlie'nin sorunlarından bahsederken "fasulye yığını" ifadesini kullanması muhtemelen 1942 yapımı "Kazablanka"ya yapılan bir atıftır. "Barton Fink"teki plaj sahnesi, 1960 yapımı "Tatlı Hayat"ın son sahnesinde genç bir kadının son sözlerinin okyanusun gürültüsünde kaybolmasına benzer. Hotel Earle'nin rahatsız edici tenhalığı ise, "Key Largo" (1948) ve "Sunset Bulvarı" (1950) filmlerindeki yaşam alanlarıyla karşılaştırılır. Filmin iki ana teması olan eğlence prodüksiyonu kültürü ve yazarlık süreci filmde birbirine geçmiş durumdadır ve her iki konu da eserin doğası gereği yaratıcısı hakkında oluşuyla ilgilidir. Bu iki konu aynı zamanda eser içinde eser temasını da oluşturur. "Barton Fink", bir tiyatro oyunundan yola çıkarak bir film senaryosu yazan bir adam hakkındaki bir filmdir ve Barton'ın tüm yapıtının merkezinde yazarın kendisi bulunur. Barton'ın filmin ilk sahnesinde oynanmakta olan "Bare Ruined Choirs" isimli tiyatro oyunundaki diyalog (aynı zamanda filmin ilk repliğidir ve yazarın filmin sonunda tamamladığı "The Burlyman" isimli senaryosunda da kısmen tekrar edilir) yazarın kendisini anlattığı sanatı hakkında da fikir verir. Örneğin oyundaki annenin adı Lil'dir ve filmin ilerleyen sahnelerinde bunun Barton'ın kendi annesinin de adı olduğu ortaya çıkar. Oyunda Barton'ı temsil eden "The Kid" karakteri evinin "altı kat yukarıda" olduğunu söyler, ki Barton da Hotel Earle'de altıncı katta kalır. Dahası filmdeki karakterlerin yazarlık süreçleri, eğlence prodüksiyonu konusunda New York'taki Broadway ortamı ile Hollywood ortamı arasındaki kültür farkını da ortaya koyar. Barton film boyunca "sıradan insana ait, onun hakkında ve onun için yeni ve yaşayan bir tiyatro" yaratılmasına yardım etme isteğinden sıklıkla bahseder ancak bunun sinema yoluyla zaten yapılmış olduğunu fark etmez. Hatta bu yeni formu küçümser. Öte yandan "Barton Fink"teki Broadway tiyatrosu dünyası yüksek kültürün bir parçasıdır ve buradaki yaratıcılar, eserlerinin kendi değerlerini simgelediğine inanır. Barton da, kendi başarısını küçümser gibi görünmesine rağmen "Bare Ruined Choirs" ile büyük bir başarı kazandığına inanır. Aslında övgü beklemektedir; temsilcisi, "Herald"daki övgü dolu değerlendirmeyi görüp görmediğini sorduğunda, yapımcısının makaleyi kendisine okumuş olmasına rağmen hayır cevabını verir. Barton kendisini tiyatroya daha yakın görür; çünkü bu alanda "sıradan insanı" onurlandıracak eserler yaratabileceğinden emindir. Oyunun yapımını finanse eden kişiler – Barton'ın deyimiyle "o insanlar" – Broadway'in de Hollywood gibi kâr peşinde olduğunu ortaya koyar ancak Broadway'deki samimiyet ve küçük ölçek yazarın eserlerinin gerçekten değerli olduğunu düşünmesine izin verir. Barton, Hollywood'un aynı fırsatı sunduğuna inanmaz. Filmde Los Angeles sahtelikler ve yapmacık insanlarla doludur. Bu durum, filmin çekilmiş ancak sinema gösterimlerine alınmamış olan ilk sahnesinde de görülür. Bu sahnede temsilcisi Barton'a Capitol Pictures'ın teklifinden söz ederken şöyle der: "Sadece kararında biraz gerçekçilik olmasını istiyorum – tabii bu kelimeyle Hollywood'u aynı cümlede kullanmak mümkünse". Daha sonra, Barton'ın neden Earle'de kaldığını açıkladığı bir sahnede, stüdyo başkanı Jack Lipnick Barton'ın "daha az Hollywood" olan bir yer istediğini söyleyerek sözünü bitirir. Buradaki varsayım Hollywood'un sahte, Earle'nin ise gerçek olduğudur. Yapımcı Ben Geisler'ın Barton'ı öğle yemeği için götürdüğü lokantanın duvarındaki "New York Cafe" görüntüsü de, Hollywood'un, doğu yakasının sahiciliğine ulaşmaya çalışmasının işaretidir. Lipnick'in Barton'la ilk karşılaşmasındaki taşkın tavrı da sahtedir. İlk başta Barton'a "Capitol Pictures'da yazar kraldır" demiş olmasına rağmen, sondan bir önceki sahnede şunları söyler: "Fikrinin bir önemi olsaydı, sanırım istifa eder ve stüdyoyu "senin" yönetmene izin verirdim. Ama fikrinin önemi yok ve burayı sana bırakmayacağım ve "bu" tımarhaneyi deliler yönetmeyecek." "Barton Fink"te işlenen sahtelik Hollywood'un alçak kültüre odaklanmış oluşunun da simgesidir. Hollywood, sadece ekonomik kazançlar için belli formüller çerçevesinde eğlence üretmeyi istemektedir. Capitol Pictures Barton'a süperstar Wallace Beery'nin başrolde olduğu bir güreş filminin senaryosunu yazma görevi verir. Lipnick aksini açıklasa da, Geisler Barton'a bunun "sadece bir B filmi" olduğunu söyler. Audrey yazım aşamasında tıkanan yazara şöyle yardım etmeye çalışır: "Bak, bu gerçekten de bir formül sadece. İçine ruhunu katmana gerek yok". İlk toplantılarında Lipnick'in Barton'a, ana karakterin bir aşk ilişkisi mi yaşaması yoksa yetim bir çocukla mı ilgilenmesi gerektiğini sorması da bu formülü açığa çıkarmaktadır. Barton ise bu soruya "Her ikisi de, belki?" cevabını vererek basmakalıplığı yıkma isteğini gösterir. Sonunda, stüdyonun kurallarına uymayı başaramaması Barton'ı mahveder. Hollywood'un buna benzer bir tasviri, birçok eleştirmen tarafından "Barton Fink"'in önemli öncüllerinden sayılan, Nathanael West'in 1939 tarihli "The Day of the Locust" romanında da yer alır. Harap durumdaki bir sitede geçen roman, film setlerini dekore etmeye indirgenmiş bir ressam hakkındadır. Kitapta Hollywood, yetenekli bireyleri hiç bitmeyen kâr iştahı sebebiyle yiyip bitiren kaba ve sömürücü bir ortam olarak betimlenir. Gerek West'in romanında gerekse filmde baş kahraman film stüdyolarının endüstriyel işleyişi tarafından baskılanmaktadır. Coen kardeşlerin başka bir projenin senaryosunu yazarken sıkıntı yaşadıkları bir dönemde yazdıkları "Barton Fink", yazmakta zorlanan bir yazarın hikâyesini anlattığı için Coenler'in kendi yaşamlarına da atıfta bulunur. Barton, kendisinin anlamlı sanat yaratma arzusu ile, Capitol Pictures'ın standart formülleri kullanarak kâr etme ihtiyacı arasında sıkışmıştır. Audrey, standart formülleri takip ederse bu sıkıntıdan kurtulacağını söyler ancak Barton onun bu tavsiyesini dikkate almaz. Yine de, Barton'ın gizemli kutuyu yazı masasına koymasıyla birlikte, aslında Audrey ölümünden sonra bile farklı şekilde de olsa ona yardımcı olmuş olur. Filmin kendisi de standart senaryo yazma formülleriyle oynar. Tıpkı Mayhew'in senaryoları gibi "Barton Fink" de filmin sonunda birbiriyle yüzleşen "iyi güreşçi" (Barton) ile "kötü güreşçi" (Charlie) temasını içerir. Ancak Coenler için tipik olduğu üzere iyi ile kötünün arasındaki sınır bulanıktır ve görünüşteki kahraman Barton bir "sıradan insan" olan komşusunun yalvarışlarına kulaklarını tıkar. Gerçeklik ve gerçeküstü deneyimler arasındaki sınırın da bulanıklaştırılması sayesinde film, Barton'a bir yazarın izlemesi gereken basit yollar olarak gösterilen "temel ahlak öykülerini" yıkar. Ancak Coenler'e göre "Barton Fink" kendilerini temsil etmek amacıyla yazılmamıştır. Coenler bir röportajlarında "Hollywood'daki yaşamımız özellikle kolay oldu" demiştir, "film kişisel bir yorum değil". Yine de film boyunca, yaratım süreci hakkındaki evrensel temalar irdelenir. Örneğin piknik sahnesinde Mayhew Barton'a sorar: "Yazmak huzur verici, değil mi?" Barton duraksar ve sonra şöyle der: "Hayır, ben hep yazmanın büyük içsel bir acıdan kaynaklandığını gördüm." Bu tür konuşmalar sebebiyle eleştirmen William Rodney Allen'a göre "Barton Fink", "birebir gerçek yaşamlarını değil ama Coenler'in zihninin yaşamını anlatan bir otobiyografidir." Filmdeki birçok unsur, İkinci Dünya Savaşı'nın başlangıcı hakkındaki sahne de dahil olmak üzere, bazı eleştirmenlere göre faşizmin o dönemdeki yükselişi ile paralellikler taşır. Örneğin "Mastrionatti" ve "Deutsch" isimli iki dedektif Hotel Earle'e Barton'ı görmeye gelir. İtalyanca ve Almanca olan bu isimler Benito Mussolini ve Adolf Hitler yönetimlerini akla getirir. Bu dedektifler Barton'ı açıkça hor görür: "Fink. Bu bir Yahudi ismi, değil mi? ... Bu çöplüğün kısıtlı bölge olduğunu bilmiyordum." Filmde daha sonraki bir sahnede, son kurbanını öldürmeden hemen önce Charlie "Heil Hitler" der. Jack Lipnick ise 1941'deki Barbarossa Harekâtı'nın ardından Naziler tarafından işgal edilen Beyaz Rusya'nın başkenti Minsk'ten selam gönderir. Biyografi yazarı Ronald Bergan'a göre ""Barton Fink"in üzerinde Holokost'un uçuştuğunu söylemek zorlama olmaz." Diğer yazarlara göreyse filmde, özellikle de Barton'ın Charlie'nin cinai eğilimlerine kayıtsız kalışında, daha belirli bir mesaj vardır. Eleştirmen Roger Ebert 1991 tarihli bir incelemesinde, Coenler'in Nazizm'in yükselişi hakkında bir alegori yaratmaya çalıştıklarını ileri sürer. Ebert şöyle der: "Fink etkisiz ve güçsüz bir solcu entelektüel olarak çizilmiştir. Kendi kendine doğru şeyi yaptığını söylerken aslında tasfiye edilir. 'Sıradan insanı' anladığını sanmaktadır ancak faşizmin birçok sıradan insan için baştan çıkarıcı bir çekiciliği olduğunu anlayamaz." Yine de Ebert'e göre filmin bu yönü üzerinde çok fazla odaklanmak hatalı olacaktır. Diğer eleştirmenlerin ise filmden beklentisi daha fazladır. M. Keith Booker şöyle yazar: Diyaloglarda ve görsellikte oldukça hafifletilmiş olsa da kölelik teması filmde defalarca görülür. "Uzaklardaki pamuk tarlalarındaki arkadaşlarının" hasretini çeken birinin öyküsünün anlatıldığı ruhani müzik parçası "Old Black Joe"'yu mırıldanan Mayhew film stüdyosunun kölesi gibi gösterilir. Mayhew'in çalışma odasının kapısını gösteren kısa bir görüntüde ise, yazarın üzerinde çalıştığı filmin adının "Slave Ship (Köle Gemisi)" olduğu anlaşılır. Bu görüntü, Mayhew karakterinin ilham kaynağı William Faulkner'ın senaryosunu yazdığı ve filmde Fink'in senaryosunu yazmakta olduğu filmde oynayacak olan Wallace Beery'nin başrolde yer aldığı 1937 yapımı aynı isimli filme göndermedir. Köle gemisi sembolü belirli set tasarımlarıyla daha da genişletilmiştir. Örneğin Ben Geisler'ın ofisindeki yuvarlak pencere bir lumboza benzer, Mayhew'in evine giden yol ise bir deniz taşıtının bordasına doğru yükselen rampa gibidir. Filmde geçen birçok konuşma ise, filmin sonunda Barton'ın stüdyonun kölesi hâline geldiğini gösterir: "Kafanın içindekiler" der Lipnick'in asistanı, "Capitol Pictures'ın malıdır." Barton senaryosunu teslim ettikten sonra ise, Lipnick daha öldürücü bir darbe vurur: "Yazdığın her şey Capitol Pictures'ın malı olacak. Ve Capitol Pictures yazdığın hiçbir şeyin yapımını gerçekleştirmeyecek." Bu hor görme ve kontrol etme durumu, dönemin Hollywood'unda çalışan birçok yazar tarafından da dile getirilmiştir. Örneğin Arthur Miller, "Barton Fink" hakkındaki incelemesinde şöyle der: "Hollywood hakkında emin olduğum bir tek şey varsa, o da yazarların nasıl ezildiğinin asla yeterince abartılamayacak olmasıdır." Filmin ilk üçte birlik bölümünde, Barton sürekli olarak eserlerinde "sıradan insanı" kahramanlaştırmayı istediğinden bahseder. Bir yerde şöyle konuşur: "Sıradan insanın umutları ve hayalleri bir kralınkiler kadar asildir. Bu hayatın bir şeyi – neden tiyatronun da bir şeyi olmasın ki? Kahretsin, bunu yapmak neden bu kadar zor olsun ki? Buna "yeni" tiyatro deme Charlie, "gerçek" tiyatro de. "Bizim" tiyatromuz de." Bu retoriğe rağmen Barton, yan odasında yaşamakta olan "sıradan insanın" insanlığına değer vermeyi kesinlikle beceremez ya da bunu yapmak istemez. Filmin sonraki bölümlerinde Charlie ona birçok dehşet getirdiğini söyler çünkü Barton "dinlememektedir." Barton Charlie ile olan ilk konuşmasında, Charlie'nin sözünü sürekli "Sana bazı hikayeler anlatabilirim-" diye söze başladığı anlarda keser. Bu durum, Barton'ın söylemiş olduğu büyük sözlerin aleyhine, Charlie'nin deneyimleriyle hiç ilgilenmediğini gösterir. Bir başka sahnede ise Barton, dış dünyaya karşı sağır olduğunu temsil edercesine, çalan telefonu duymamak için kulaklarına pamuk tıkar. Barton'ın senarist olarak konumu, "sıradan insanla" olan ilişkisinin doğrudan sonucudur. Komşusunu dinlemeyi reddetmesi sonucunda Barton, Charlie'nin yazdıklarındaki varlığını da açıklayamaz. Charlie sadece küçük düşürücü bir işe saplanıp kalmamış, aynı zamanda hikâyesinin de anlatılmasını sağlayamamıştır. Daha genel olarak film, Barton'ın "sıradan insanı" giderek daha fazla anlamasını gösterir: İlk olarak "sıradan insan", belirsiz, uzaktan izlenerek övülmesi gereken soyut bir şeydir. Sonra korkuları ve arzuları olan karmaşık bir birey hâline gelir. Sonunda kendi kararlarını veren güçlü bir birey olarak kendini gösterir, aşırı derecede yıkıcı olabilmektedir ve dolayısıyla korkulması ya da saygı duyulması gerekir. Filmde "sıradan insanın" karmaşıklığı konusu, aynı zamanda sıkça kullanılan "zihnin yaşamı" terimiyle de incelenir. Bir yazar olarak görevlerini izah ederken Barton şöyle der: "Şunu söylemem lazım ki zihnin yaşamı ... Bu arazi için bir yol haritası yoktur ... ve orayı keşfe çıkmak acı verebilir. Çoğu insanın hakkında hiçbir şey bilmediği bir tür acı." Barton kendisinin yaratıcı düşüncelere vakıf olduğunu ama Charlie için bunun geçerli olmadığını varsayar. Bu yanılgı filmin doruk noktasında, Charlie'nin Earle'in koridorunda koşarak elindeki silahla dedektifleri vururken bağırdığı sözlerle yer alır: "BANA BAKIN! SİZE ZİHNİN YAŞAMINI GÖSTERECEĞİM!!" Charlie'nin "zihninin yaşamı" Barton'ınkinden daha az karmaşık değildir; hatta bazı eleştirmenler daha karmaşık olduğunu ileri sürer. Charlie'nin dünyayı kavrayış şekli, her şeyi bilen birininki olarak tasvir edilir. Örneğin Barton'a "yan odadaki iki aşk kuşu" hakkında sorular sorar ancak bahsettiği kişiler çok daha uzaktaki bir odadadır. Barton'ın onları nereden bildiğini sorması üzerine Charlie şöyle cevap verir: "Görünüşe göre bu çöplükte olup biten her şeyi duyuyorum. Borulardan falan her hâlde" Charlie'nin Earle'de olanların tamamının farkında olması, Audrey'nin tanımıyla gerçek bir empati göstermek için gerekli olan farkındalık seviyesini temsil eder. Charlie'nin son sahnesinde yaptığı açıklama ile bu tema yeniden ortaya çıkar: "Çoğu insan için sadece üzülüyorum. Evet. Neler yaşadıklarını düşünmek içimi parçalıyor. Nasıl kapana kısılmış olduklarını... Bunu anlıyorum. Hissedebiliyorum. Dolayısıyla kurtulmalarına yardım etmeye çalışıyorum." Dinsel kurtuluş teması ve İncil'e yapılan göndermeler "Barton Fink"te çok kısa yer almasına rağmen filmin tüm öyküsüne yayılmıştır. Barton en fazla zihin karışıklığı ve umutsuzluk yaşadığı anda çalışma masasının çekmecesini açar ve bir Gideon İncili bulur. Rastgele açtığı kitapta Daniel kitabının ikinci bölümünü okumaya başlar: "Ve kral, Nebukadnezar, cevap verdi ve Keldaniler'e dedi ki, rüyamı hatırlamıyorum; eğer bana rüyamı ve rüyamın yorumunu bildirmezseniz, dilim dilim doğranacaksınız ve çadırlarınız gübre tepesine dönüşecek." Bu pasaj Barton'ın kendi deneyimlerine, örneğin Audrey'nin "doğranmış" olmasına olduğu kadar, "sıradan insanın" umut ve hayallerine de anlam vermedeki aczini gösterir. Aynı zamanda, Mayhew'in Barton'a "filistinistler arasındaki kısa misafirliği sırasında oyalanması için küçük bir eğlence" olarak verdiği romanın başlığı da "Nebukadnezar"dır. Mayhew'in "Süleyman'ın dadısı" hakkında yaptığı gönderme de, Batşeba'nın kocası Uriah'ın sevgilisi Davud tarafından öldürülmesinin ardından Süleyman'ı doğurması konusuna bir atıftır. Audrey bu sırada Mayhew'in sözünü keserek yazarın kitabını övmeye başlar ancak bu atıf filmin üç karakteri arasında gerçekleşecek aşk üçgeninin göstergesidir. Mayhew, muhtemelen Charlie tarafından, Barton ve Audrey'nin birlikte olmasının hemen ardından öldürülür. Bir başka İncil atıfı da, Barton'ın çekmecede bulduğu İncil'in kapağını açınca kendi sözlerinin Tekvin içinde yer aldığını görmesidir. Bu durum, Barton'ın kendini her şeye kadir olan yaratılışın efendisi olarak görme kibrinin bir simgesi veya alternatif olarak, Barton'ın halüsinasyonlarla dolu akli durumunun bir göstergesidir. "Barton Fink"in prömiyeri Mayıs 1991'de Cannes Film Festivali kapsamında yapıldı. Film, yarışma bölümünde Jacques Rivette'in "La Belle Noiseuse", Spike Lee'nin "Orman Ateşi" ve David Mamet'in "Homicide" filmlerini geride bırakarak En İyi Erkek Oyuncu ve En İyi Yönetmen ödüllerinin yanı sıra Altın Palmiye'yi kazandı. Ana kategorilerde bu kadar çok ödülün bir filme verilmesi nadir görülen bir durumdu ve bazı eleştirmenler jürinin filme çok bonkör davrandığını söyledi. Bir filme çok sayıda ödül verilmesi sebebiyle diğer değerli filmlerin gerekli takdiri almaması ihtimaline karşı, 1991 festivali sonrasında bir filme verilebilecek ödül sayısı iki ile sınırlandırıldı. "Barton Fink" üç Akademi Ödülü'ne de aday gösterildi: En iyi Yardımcı Erkek Oyuncu (Lerner), En İyi Sanat Yönetmeni (Dennis Gassner, Nancy Haigh) ve En İyi Kostüm (Richard Hornung). Lerner ödülü "City Slickers" filmindeki rolüyle Jack Palance'a karşı kaybederken, diğer iki kategoride kazanan "Bugsy" oldu. "Barton Fink" önemli bir eleştirel başarı yakaladı. Film yorumu sitesi Rotten Tomatoes'ta yer alan 46 yorumun %91'i olumludur ve sitenin biri dışında tüm "en üst eleştirmenleri" olumlu yorum yapmıştır. Bir başka yorum sitesi Metacritic'te ise 19 yorumun %69'u olumludur. "The Washington Post" eleştirmeni Rita Kempley filmi "kesinlikle o yılın en iyi ve en merak uyandırıcı filmlerinden biri" olarak tanımlamıştır. Eleştirmen Jim Emerson'a göre "Barton Fink" "Coenler'in şimdiye kadarki en provokatif biçimde tanımlanamaz filmi"ydi. Bazı eleştirmenler filmin karmaşık konusunu ve gizemli sonunu sevmedi. "Chicago Reader" eleştirmeni Jonathan Rosenbaum Coenler'in "ergen yapmacıklığındaki ciddiyeti ve çizgi roman şüpheciliği" konusunda izleyicileri uyardı ve filmi "pazar öğleden sonrası sanat galerisi kıyafetleri giymiş bir geceyarısı filmi" olarak niteledi. 1994 tarihli bir röportajda Joel filmin açık olmayan unsurları hakkındaki tüm eleştirileri görmezden geldi: "İnsanlar filmlerimizin dosdoğru olmadığı gerçeği ile başa çıkmakta zorlanıyor. Onlara göre "Barton Fink"in ikinci yarısı, bir yazarın yazma tıkanıklığı sorunu ve bunun gerçek dünyada nasıl çözüleceği hakkında olmalıydı..." Talk-show sunucusu Larry King ise belirsiz sonuna rağmen film hakkında olumlu yorum yaptı. "USA Today"deki yazısında "Filmin sonu hakkında ve başarıp başaramadıkları konusunda hâlâ emin değilim, ama galiba işe yaramış" dedi. Film ABD'de 23 Ağustos 1991'de on bir sinemada gösterime girdi ve ilk hafta sonu 268.561 $ hasılat elde etti. Film tüm gösterimi boyunca ABD'de toplam 6.153.939 $ hasılata ulaştı. Filmin yapım maliyetini karşılayamamış olması, Coenler'in daha sonra "The Hudsucker Proxy"de birlikte çalışacakları film yapımcısı Joel Silver tarafından "5 milyon dolar kazanamadığını düşünüyorum, ama 9 milyon dolara mal oldu. [Coenler] garip, çarpık ve ulaşılamaz olmak konusunda bir üne sahipler" sözleriyle eleştirildi. Film VHS ev videosu formatında 18 Ağustos 1993'te yayımlandı ve DVD sürümü 20 Mayıs 2003'te çıktı. DVD'de filmden kareler, posterler ve filmin dışında bırakılmış sekiz sahne de yer alıyordu. Film Birleşik Krallık'ta Coenler'in 5 filminden oluşan bir setin parçası olarak Blu-ray Disc formatında da yayımlandı. Coen kardeşler, "Barton Fink"in devamı olarak "Old Fink" başlıklı bir film çekmeyi düşündüklerini söyledi. Bu film 1960'larda, Coenler'in başka bir filmi olan "Ciddi Bir Adam" ile aynı dönemde geçecekti. Joel Coen film fikri hakkında şöyle dedi: "Aşk Yazı sırasında Fink Berkeley'de ders vermektedir. Birçok arkadaşını Amerikan Karşıtı Faaliyetleri İzleme Komitesi'ne ispiyonlamıştır." Coen kardeşler John Turturro ile Fink rolünü yeniden canlandırması için konuştuklarını ama "rolü oynayacak kadar yaşlanmasını beklediklerini" söyledi. Haziran 2011'de "The A.V. Club"a konuşan Turturro ise filmin 1970'ler geçeceğini, Fink'in uzun kıvırcık saçlı bir hippi olacağını söyledi ve "bunun için en azından bir 10 sene daha bekleyeceksiniz" dedi. In the Nightside Eclipse In the Nightside Eclipse, Norveçli black metal grubu Emperor'un 1994 yılında çıkan ilk stüdyo albümü. En önemli black metal albümlerinden biridir. Albüm kapağındaki resim Kristian Wåhlin (Nekrolord) tarafından çizilmiştir. Albüm 1999 yılında tekrar piyasaya sürüldü. Bu sürümde Bathory ve Mercyful Fate'ten birer şarkının yeniden yorumları da vardır. Suspiria Suspiria, Dario Argento'nun yönettiği, senaryosunu ise o dönemde birlikte olduğu oyuncu Daria Nicolodi ile birlikte yazdığı, 1977 yapımı İtalyan korku filmidir. Film Argento'nun "Le Tre madri (Üç Anne)" ismini verdiği, kötücül güçlerin dünyaya saldırarak acımasızca zarar vermeye çalışmalarının anlatıldığı üçlemenin ilk filmidir. Üçlemenin ikinci filmi 1980 yapımı "Inferno", son filmi ise 2007 tarihli "La Terza madre"'dir. Suspiria Argento'nun en iyi filmi ve korku sinemasının klasiklerinden biri olarak gösterilir. Film ayrıca Technicolor işleme tesisinin kapatılmasından hemen önce, bu teknikle hazırlanmış son filmdir. Nicolodi, filmdeki öykünün ilham kaynağının, büyükannesinin başından geçen bir olay olduğunu söylemiştir. Filmin ilk başta, daha küçük yaştaki çocukların okuduğu bir okulda geçmesi planlanmış, ancak daha sonra bundan vazgeçilerek, gençlerin devam ettiği bir dans okulu filmin geçtiği yer olarak seçilmiştir. Film Türkiye'de ilk kez orijinal gösterime girme tarihinden tam tamına 40 yıl sonra 29 Eylül 2017'da gösterime girmiştir. Film Amerikalı bale öğrencisi Suzy Banyon'un, ünlü bir dans okulunda öğrenim görmek üzere Almanya'ya gidişiyle başlar. Yoğun sağanak altında okula giden Suzy, önce bir öğrencinin garip şeyler sayıklayarak okuldan kaçışına şahit olur. Ardından okulun kapısı kapanır ve Suzy kendini tanıtmasına rağmen, kapının ardındaki kişi tarafından içeri alınmaz. Suzy geceyi yakındaki kasabada geçirirken, okuldan kaçan öğrenci ve yanına sığındığı arkadaşı o gece vahşice öldürülür. Ertesi gün okula katılmayı başaran Suzy eğitimine başlar ancak, okulda çalışan kadınlardan birinin elindeki kristalden etkilenerek ders sırasında bayılır. Okul doktorunun tavsiyesi üzerine sıkı bir diyete başlar ve yemeklerini tek başına odasında yer. Bu arada okulda garip olaylar olmaya başlarken, sürekli halsiz ve uykulu olan Suzy bu olayları güçlükle izler. Okulun kör piyanistinin rehber köpeği tarafından öldürülmesinin ardından, Suzy ve yan odada kalan arkadaşı Sara okuldaki gizemi çözmeye çalışırlar. Ancak Suzy'nin yine çok halsiz olduğu bir akşam, Sara okuldaki öğretmenlerin peşinden giderek gizlerini anlamaya çalışırken ölür. Ertesi gün Sara'nın okulu o sabah aniden ve hiçbir sebep göstermeden terk ettiği söylenir. Sara'yı bulmaya çalışan Suzy, arkadaşının psikiyatristine ulaşır ve ondan Sara'nın cadılık ile ilgili takıntıları olduğunu öğrenir. Ayrıca okumakta oldukları okulda, yıllar önce cadı olduğu için öldürülen bir kadın yaşamıştır. Suzy bunların yanı sıra, ilk akşam rastladığı okuldan kaçan öğrencinin sayıkladıklarından hatırladığı kelimeleri de kullanarak, okulda gizli bir bölüm bulur ve öğretmenlerin burada geceleri cadılık ayinleri yaptığını fark eder. Yanlışlıkla girdiği bir odada karşılaştığı baş cadı ""Mater Suspiriorum"'u öldüren Suzy, yıkılmakta olan okuldan kaçarak kurtulur. "Suspiria" başlığının ve "Le Tre madri" üçlemesinin genel ilham kaynağı, Thomas De Quincey'nin ünlü eseri "Confessions of an English Opium Eater"'ın devamı olarak yazdığı "Suspiria De Profundis" isimli kitabıdır. Kitaptaki "Levana and Our Ladies of Sorrow (Levana ve Kederimizin Leydileri)" başlıklı bölümde üç çeşit keder olduğundan bahsedilir: Bunun dışında, filmin senaryo yazarlarından Nicolodi, filmdeki öykünün ilham kaynağının, büyükannesinin başından geçen bir olay olduğunu söylemiştir. Filmin ilk başta, daha küçük yaştaki çocukların okuduğu bir okulda geçmesi planlanmış, ancak yasaklanması korkusuyla bundan vazgeçilerek, gençlerin devam ettiği bir dans okulu filmin geçtiği yer olarak seçilmiştir. "Suspiria" daha sonra Argento'nun belirgin özellikleri arasında yer alacak bazı yenilikçi üslup özelliklerine sahiptir. Film anaformik lens ile çekilmiştir. Yapım ve sinematografide, başta kırmızı olmak üzere çok canlı temel renkler kullanılarak gerçek dışı, kâbus benzeri bir etki yaratılmaya çalışılmıştır. Bu etki, Technicolor baskıların üzerine "imbibition" tekniği uygulanarak daha da güçlendirilmiştir. "Oz Büyücüsü" ve "Rüzgâr Gibi Geçti" filmlerinde de kullanılan bu teknik sayesinde, renklerin daha da canlandırılmasıyla, filmdeki kâbus benzeri etki desteklenmiştir. Filmin müziklerini, daha sonra Argento'nun başka filmlerinin de müzklerini yapan İtalyan rocjk grubu "Goblin" yaptı. Film müziklerinin hazırlanmasında grupla birlikte çalışan Argento, filmin çekimleri sırasında oyuncuları filmin ürkütücü havasına sokabilmek için bu müziği sıkça kullandı. "Suspiria"'nın en etkileyici özelliği, göz alıcı biçimde çekilen ölüm sahneleriydi. Argento, "Deep Red" gibi önceki filmlerinde yer alan ölümcül şiddet sahneleri ile zaten ünlenmişti. Kariyerinin ilerleyen dönemlerinde ise bu sahneler sebebiyle, eleştirilecek, hatta kadınlardan nefret etmekle bile suçlanacaktı. Film Argento'yu tüm dünyadaki önde gelen korku filmi yönetmenlerinden biri haline getirdi. Daha sonra çektiği pek çok film hayranları tarafından büyük ilgiyle karşılansa da, "Suspiria" genelde yönetmenin başyapıtı olarak değerlendirildi. Filmin özellikle müzik dünyasında büyük etkisi oldu. Norveçli trash metal grubu "Susperia" ile 1990'ların ortasında kurulan İngiliz gotik rock grubu "Suspiria" isimlerini filmden almıştı. Darkwell ve Miranda Sex Garden birer albümlerine "Suspiria" adını verirken, Die Form Thomas De Quincey'in eserinden de alınmış olabilecek "Suspiria de Profundis" adında bir albüm çıkarttı. The Smashing Pumpkins 2007'deki dünya turunda giriş parçası olarak filmin tema müziğini kullandı. Two Star Symphony Orchestra 2004 yılında çıkarttığı bir albümde, yine bu parçanın yaylı çalgılara uyarlanmış bir versiyonuna yer verdi ve bu parçanın adını İtalyan gruba ithafen "Goblin Attack" olarak belirledi. Yapım 2018 yılında Dakota Johnson, Tilda Swinton, Chloë Grace Moretz gibi isimlerle yeniden uyarlanmıştır. Psikolojik roman Psikolojik roman, ruh çözümlemelerine alışılagelmiş realist romanlardan çok daha fazla yer verildiği, karakterin iç bunalımlarının ve hesaplaşmalarının, içten gelen dürtü ve güdülerin göz ardı edilmediği roman türü. Psikolojik romanda yazar, sıradan realist romanlarda olduğu gibi sadece yaşanan olaylarla yetinmeyip bu olayları ortaya çıkaran nedenleri ve bu olayların ruh yapısında yol açtıklarını da açıklamaya girişir. Psikolojik romanın veya genel anlamda yazında psikolojiye değinişin, 11. yüzyılda Tale of Genji , 1344'te Boccaccio veya Cervantes ile ortaya çıktığı söylense de, gerçek anlamda Psikolojik romanın çıkışı Samuel Richardson'ın Pamela romanına dayanır. Daha sonra yükselişe geçen realizm ile birlikte Psikolojik roman da etkinliğini artırmıştır. Rus Edebiyatının ve belki tüm dünya edebiyatının en önemli psikolojik roman örneklerini veren Dostoyevski, okuru, insan psikolojisinin en bilinmez, karanlık köşelerine kadar götürmüş, ruh tahlillerini doruk noktasına çıkarmış ve hatta Psikoanaliz kuramının kurucusu Freud'a yol göstericilik etmiştir. Fransız Edebiyatında ise bu türün en başarılı örneklerinin Stendhal tarafından verildiği söylenebilir. Kırmızı ve Siyah, Fransız edebiyatındaki Psikolojik romanın en belirgin örneklerinden biridir. Aytaç Ak Aytaç Ak (d. 23 Nisan 1985, Adapazarı), Türk futbolcudur. Defans pozisyonunda görev almakta olup, 3. Lig takımlarından Sakaryaspor'da forma giymektedir. 1999 yılında Harmanlıkspor'da futbola başladı. 2003 yılında Sakaryaspor'da profesyonel futbolcu oldu. 2005 yılında 20 yaş altı millî futbol takımına seçilip birçok maçta görev yaptı. Sırası ile Malatyaspor, Etimesgut Şekerspor ve MKE Ankaragücü takımlarında oynadıktan sonra 2007-08 sezonunda MKE Ankaragücü takımından Sivasspor'a transfer oldu. 2008-09 sezonunun başında kiralık olarak Diyarbakırspor'a gitmiş, aynı sezonun devre arasında Sivasspor'a geri dönmüştür. Fakat 2009-10 sezonu başında sözleşmesi feshedilmiştir. IX Equilibrium IX Equilibrium, Norveçli senfonik black metal grubu Emperor'un üçüncü stüdyo albümü. Önceki albümlerden farklı olarak black metal öğeleri oldukça gerilere çekilmiş ve klasik metal müziğe yakın bir tarzda çalışılmıştır. Prometheus: The Discipline of Fire & Demise Prometheus: The Discipline of Fire and Demise Norveçli metal müzik grubu Emperor'un dördüncü ve son stüdyo albümü. Bir black metal grubu olarak ünlenen grup bu albümde progressive metalin ekstrem şeklinde çalışmıştır. Cauchy integral teoremi Matematiğin bir dalı olan karmaşık analizde, Augustin Louis Cauchy'nin ismine atfedilen Cauchy integral teoremi, karmaşık düzlemdeki holomorf fonksiyonların çizgi integralleri hakkında önemli bir teoremdir. Esasen, teoremin ifade ettiği şudur: İki ayrı yol aynı iki noktayı birbirine bağlıyorsa ve bir fonksiyon bu iki ayrı yolun arasındaki iç bölgede holomorfsa, o zaman fonksiyonun bu iki yol integrali birbirine eşittir. Teorem, kapalı yollar için ise şu şekilde ifade edilir. "U", C 'nin basit bağlantılı açık bir altkümesi olsun. "f" : "U" → C holomorf bir fonksiyon olsun ve γ, "U" içinde başlangıç noktası bitiş noktasıyla aynı olan doğrultulabilir bir yol olsun. O zaman eşitliği vardır. Goursat tarafından gösterildiği gibi, Cauch integral teoremi, "U" içinde her yerde "f" 'nin karmaşık türevi olan "f" '("z") varsa, kanıtlanabilir. Bu önemlidir çünkü bu fonksiyonlar için o zaman Cauchy integral formülü de kanıtlanabilir ve bundan aslında bu fonksiyonların sonsuz kere türevlenebilmesi özelliği çıkar. "U" 'nun basit bağlantılı olması koşulu "U" 'da "delik" olmaması anlamına gelir veya homotopi kavramlarıyla tartışılacak olursa , "U" 'nun temel grubunun bariz olması demektir. Örneğin, formula_2 açık diski bunlardan biridir. Bu şart teoremde çok önemlidir. Birim çemberi dolaşan düşünüldüğünde, yol integrali sıfır olmayacaktır. Cauchy integral teoremi, "f"("z") = 1/"z" fonksiyonu "z" = 0 noktasında tanımlı olmadığı (ve tabi holomorf olmadığı) için artık burada geçerli değildir. Teoremin önemli sonuçlarından birisi basit bağlantılı bölgelerdeki holomorf fonksiyonların yol integrallerinin hesabın temel teoremindekine benzer bir şekilde hesaplanabilmesidir: "U", C 'nin basit bağlantılı açık bir kümesi olsun. "f" : "U" → C holomorf bir fonksiyon olsun ve γ, başlangıç noktası "a", bitiş noktası "b" olan bir parçalı sürekli türevlenebilir yol olsun. "F", "f" 'nin karmaşık antitürevi ise, o zaman eşitliği vardır. Cauchy integral teoremi üstte verilen halinden biraz daha güçlü halde de geçerlidir. "U" 'nun sınırı doğrultulabilir bir yolun (mesela γ) görüntüsü olsun ve ayrıca "U" basit bağlantılı açık bir C altkümesi olsun. "f", "U" üzerinde holomorf olan bir fonksiyonsa ve "U" 'nun kapanışında sürekliyse, o zaman eşitliği vardır. Cauchy integral teoremi ayrıca Cauchy integral formülü 'nün ve rezidü (kalıntı) teoreminin kanıtlanmasını da sağlar. Demigod Demigod ÅŸu anlamlara gelebilir: Kutup (karmaşık analiz) Karmaşık analizde kutup, ya da düzgün bir söylenişle meromorf bir fonksiyonun kutbu, 1/"z" 'nin "z" = 0 noktasındaki tekilliği gibi davranan matematiksel bir tekilliktir. Bu özellikle şu anlama gelir: Bir "f"("z") fonksiyonun "z" = "a" noktasındaki kutbu, "z" noktası "a" noktasına yaklaştıkça "f"("z")'yi sonsuza düzgün bir şekilde yaklaştıran noktadır. "U", karmaşık düzlem C 'nin açık bir altkümesi olsun. "a" noktası "U" 'nun bir öğesi olsun ve "f" : "U" - {"a"} → C tanım bölgesinde holomorfik bir fonksiyon olsun. "U" - {"a"} 'daki her "z" noktası için ifadesinin sağlandığı "g" : "U" → C fonksiyonu ve negatif olmayan bir "n" tamsayısı varsa, o zaman "a" 'ya "f" 'nin bir kutup noktası adı verilir. Yukarıdaki şartı sağlayan en küçük "n" sayısına ise kutbun mertebesi denilir. Mertebesi 1 olan bir kutba basit kutup denirken, mertebesi 0 olan bir kutba ise kaldırılabilir tekillik adı verilir. Yukarıdaki çeşitli denk tariflerden ise şunlar çıkartılabilir: Eğer "n", "a" noktasındaki kutbun mertebesiyse, o zaman muhakkak yukarıdaki ifadede yer alan "g" fonksiyonu için "g"("a") ≠ 0 'dır. Böylece, "a" noktasının etrafındaki açık bir komşulukta holomorfik olan ve "a" 'da "n" inci mertebeden sıfır olan bir "h" fonksiyonu için diyebiliriz. Yani, literatür dışında bir dille söylenirse, kutuplar holomorfik fonksiyonların sıfırlarının terslerinde (kesir olarak) olur. Ayrıca, "g" 'nin holomorfik olması yoluyla, "f" de şeklinde ifade edilebilir. Bu sonlu "ana kısmı" olan bir Laurent serisidir. "U" üzerindeki ∑"a" ("z - a") holomorfik fonksiyonuna "f" 'nin "düzenli kısmı" denir. Böylece, "a" noktasının "f" 'nin "n" mertebeli bir kutup noktası olması ancak ve ancak "f" 'nin "a" noktası etrafındaki Laurent serisi açılımındaki derecesi "-n" 'den küçük olan terimler yoksa ve "-n" dereceli terim sıfırdan farklıysa mümkündür. Eğer "f" 'nin birinci türevinin "a" noktasında basit bir kutbu varsa, o zaman "a" 'ya "f" 'nin dallanma noktası adı verilir. (Tersi durum doğru olmak zorunda değildir). Kutup veya dallanma noktası olmayan kaldırılamaz bir tekilliğe esaslı tekillik adı verilir. Bazı izole edilmiş noktalar dışında holomorfik olan ve tekillikleri sadece kutuplar olan karmaşık bir fonksiyona meromorf fonksiyon adı verilir. EsaslÄ± tekillik Karmaşık analizde, esaslı tekillik veya daha düzgün bir söylenişle bir fonksiyonun esaslı tekilliği, fonksiyonun çok uç bir davranış gösterdiği "katı" bir tekilliktir. "U", C karmaşık düzleminin açık bir kümesi olsun, "a", "U" 'da bir nokta olsun ve "f" : "U"\{"a"} → C holomorf bir fonksiyon olsun. "a" noktası kutup (karmaşık analiz) veya kaldırılabilir tekillik değilse, o zaman "a" noktasına "f" 'nin esaslı tekilliği denir. Örneğin, "f"("z") = "e" 'nin "z" = 0 noktasında esaslı tekilliği vardır. "a" noktası ancak ve ancak limiti karmaşık sayı olarak yoksa veya sonsuza eşit olursa, esaslı tekilliktir. Bu durum ancak ve ancak "f" 'nin "a" etrafındaki Laurent serisinde sonsuz tane negatif derecesi olan terim varsa (yani ana kısım sonsuz toplamsa) mümkündür. Holomorf fonksiyonların esaslı tekillikler etrafındaki davranışları Weierstrass-Casorati teoremi tarafından ve epeyce daha güçlü olan Picard'ın büyük teoremi tarafından açıklanır. Sonraki ifade, esaslı tekillik noktası "a" 'nın etrafındaki her komşuluk içinde, fonksiyonun en fazla bir tanesi hariç bütün karmaşık değerleri sonsuz kere aldığını ifade eder. İnishmorelu Yüzbaşı İnishmorelu Yüzbaşı (İng. The Lieutenant of Inishmore), Martin McDonagh'ın yazdığı kara komedi türündeki tiyatro oyunu. Eser ilk kez 2001 yılında Royal Shakespeare Company tarafından Londra'da sergilendi. Oyunu Türkiye'de ilk kez 2003 yılında Kent Oyuncuları, Mehmet Ergen'in çevirisi ve rejisi ile sahneledi. Bu sergilinişinde Mehmet Birkiye, Hakan Gerçek, Yeşim Koçak, Engin Hepileri, Okan Yalabık, Cengiz Bozkurt, Bülent Şakrak, ve Bartu Küçükçağlayan rol aldı. Polidisk Matematiğin bir kolu olan, çok karmaşık değişkenli fonksiyonlar teorisinde bir polidisk disklerin Kartezyen çarpımıdır. Daha ayrıntılı olarak, karmaşık düzlemde "z" noktası merkezli ve "r" yarıçaplı açık disk formula_1 ile gösterilirse, o zaman açık polidisk aşağıdaki forma sahip bir kümedir: Dengi bir ifade ise olarak yazÄ±labilir. Polidisk, C'deki olarak tanımlanan açık yuvar ile karıştırılmamalıdır. Burada norm, C'deki Öklid uzaklığıdır. formula_5 olduğunda, açık yuvarlar ve açık polidiskler biholomorf olarak denk "değildir", yani ikisi arasında biholomorf gönderim yoktur. Bu sonuç 1907'de Poincaré tarafından ikisinin otomorfizm grubunun Lie grubu olarak değişik boyutlara sahip olduğu gösterilerek kanıtlanmıştır. formula_6 olduğunda ise bazen "bidisk" terimi kullanılır. Uyarca Friedrich Dürrenmatt'ın orijinal adı Der Mitmacher olan oyunu Türkiye'de Uyarca adı ile sahnelenmiştir. Oyun 2013-2014 sezonunda Çukurova Üniversitesi Tiyatro Kulübü (ÇÜTİK) tarafından ana oyun olarak 9 kez sahnelenmiştir. Oyunun künyesi; Oyuncular: 12.Üniversitelerarası İstanbul Tiyatro Festivali kapsamında ÇÜTİK Uyarca oyunu ile, En İyi Dekor Tasarımı, En Ä°yi Dramaturji, En Ä°yi Reji, En Ä°yi Oyun, En İyi Işık Tasarımı, En İyi Dram Yardımcı Kadın Oyuncu, En İyi Dram Yardımcı Erkek Oyuncu, dallarında aday gösterilip, "En İyi Dekor Tasarımı" dalında da ödüle layık görülmüştür. https://www.facebook.com/groups/cutiktiyatro/ Oyuncular: Ekonomik kriz yüzünden yoksullaşmış bir bilim adamı olan Doc , yeraltı dünyasının büyük şefi ile tanışır ve hayatı bir anda değişir . Yerin beş kat altında devlet-mafya ilişkisinin yarattığı bambaşka bir dünyanın içinde bulur kendisini. Böylece de rüşvetle ve yolsuzlukla tanıştığı macera başlar. Uyarca, bilimin, yer altı örgütlerinin emrine girdiğinde ne kadar tehlikeli olabileceğini, kara mizahın tüm çarpıcılığıyla anlatıyor. www.kara-kutu.com Oyuncular: Cauchy integral formülü Matematikte, Augustin Louis Cauchy'nin ardından adlandırılan Cauchy integral formülü karmaşık analizde merkezi bir ifadedir. Bir disk üzerinde tanımlanmış holomorf bir fonksiyonun tamamen, fonksiyonun disk sınırındaki değerleri tarafından belirlendiğini ifade eder. Ayrıca, holomorf bir fonksiyonun tüm türevleri için formül elde etmekte de kullanılabilir. Cauchy formülünün analitik önemi karmaşık analizde "türev alma integral almaya denktir" ifade etmesidir: Bu yüzden karmaşık türevlilik, integral alma gibi, gerçel analizde olmayan düzgün limitler altında iyi davranma özelliğine sahiptir. "U", karmaşık düzlem C 'nin açık bir altkümesi olsun, "f" : "U" → C holomorf bir fonksiyon olsun ve "D" = { "z" : | "z" - "z"| ≤ "r"} kapalı diski tamamen "U" 'nun içinde yer alsın. "C" kapalı diskin sınırını oluşturan çember olsun. O zaman, "D" 'nin içindeki her "a" noktasında kontür integralinin saat yönünün tersine alındığı ifadesi doÄŸru olur. Bu ifadenin kanıtı Cauchy integral teoremini kullanır ve benzer bir şekilde sadece "f" 'nin karmaşık türevliliğini gerektirir. Cauchy integral formülünde integrali alınan ifadenin paydasının ("a" - "z") değişkeninde kuvvet serisi açılabildiği için, holomorf fonksiyonlar analitiktir sonucu ortaya çıkar. Özellikle, "f" aslında ile sonsuz kere türevlenebilirdir. Bu formüle bazen, Cauchy türev formülü de denilmektedir. "C" çemberi "a" etrafında dolanım sayısı bir olan "U" içindeki herhangi bir kapalı doğrultulabilir eğri ile değiştirilebilir. Dahası, "f" 'nin yol tarafından çevrelenen açık bölgede holomorf olması ve kapanışında sürekli olması yeterlidir. Cauchy integral teoremi kullanılarak, "C" (veya kapalı doğrultulabilir eğri) üzerinde alına integralin "a" etrafında alınan herhangi bir küçük çember üzerindeki integralle aynı olacağı gösterilebilir. "f"("z") sürekli olduğu için "f"("z") 'nin "f"("a") 'ya yakın olduğu küçük bir çember seçilebilir. Diğer taraftan, "a" merkezli herhangi bir "C" çemberi üzerindeki integrali 2"πi" 'ye eşittir. Bu integral 0 ≤ "t" ≤ 2"π" ise ve "ε" çemberin yarıçapıysa, formula_4 alınarak parametrizasyon yoluyla (Değişken değiştirme) hesaplanabilir. "ε" → 0 alınarak ise istenilen tahmin elde edilir. ele alınsın. "g"("z") 'nin kontür etrafındaki integralini bulmak için, "g"("z") 'nin tekilliklerinin bilinmesi gerekir. formula_8 ve formula_9 ise, "g" şu şekilde tekrar yazılabilir: Kutupların ne olduğu açıktır, kutupların mutlak değeri 2'den küçüktür ve bu yüzden kontürün içinde yer alırlar ve formülün kullanımına uygundurlar. Cauchy-Goursat teoremi kullanılarak, bu kontür etrafındaki integral "z" ve "z" etrafında ayrı ayrı daha küçük çember kontürleri alınarak elde edilen integrallerin toplamı şeklinde yazılabilir. Bu küçük kontürler "z" ve "z" için sırasıyla "C" ve "C" olsun. "C" etrafında "f" analitiktir (çünkü kontür diğer tekilliği içermez) ve bu bir "f" 'nin formunda yazılmasına olanak verir. Şimdi olur. Diğer kontür etrafında da benzer işlem yapılırsa elde edilir. O zaman "C" kontürü etrafındaki orijinal integral bu iki integralin toplamı olur: İntegral formülünün geniş bir uygulama alanı vardır. Birincisi, bir fonksiyon açık bir küme üzerinde holomorfsa, o zaman fonksiyon aynı yerde sonsuz kere türevlenebilirdir. Dahası, analitik bir fonksiyondur yani kuvvet serisi şeklinde temsil edilebilir. Bu ifadenin kanıtı ifadesinde bask覺n yak覺nsakl覺k teoremini ve geometrik seriyi kullan覺r. Formül aynı zamanda meromorfik fonksiyonların bir sonucu olan kalıntı teoreminin ve ilişkin bir sonuç olan argüman ilkesinin kanıtında kullanılmaktadır. Morera teoremi sayesinde holomorf fonksiyonların düzgün limitinin de holomorf olduğu bilinmektedir. Bu sonuç Cauchy integral formülünden de çıkarılabilir: Formül limit içinde ve integrali alınan ifade için de geçerlidir ve bu yüzden integral kuvvet serisi olarak açılabilir. Ayrıca, daha yüksek mertebeden türevler için Cauchy formülü bu türevlerin hepsinin düzgün bir şekilde yakınsadığını gösterir. Cauchy integral formülünün gerçel analizdeki analoğu harmonik fonksiyonlar için olan Poisson integral formülüdür. Bu bağlamda, holomorf fonksiyonların özelliklerinin çoğu taşınabilir. Ancak, daha genel türevlenebilir ve gerçel analitik fonksiyonlar sınıfı için artık bunun gibi sonuçlar geçerli değildir. Örneğin, gerçel bir fonksiyonun birinci türevi daha yüksek mertebeden türevlerin varlığını veya fonksiyonun analitikliğini göstermez. Benzer bir şekilde, bir (gerçel) türevlenebilir fonksiyonlar dizisinin düzgün limiti türevlenebilme özelliğine sahip olmayabilir veya türevlenebilir olur ama bu türev dizinin elemanlarının türevlerinin limiti olmayabilir. Cauchy integral formülünün bir versiyonu, Stoke teoremine dayandığı için pürüzsüz fonksiyonlar için de geçerlidir. "D", C 'de bir disk olsun ve "f", "D" 'nin kapanışında bir sürekli bir şekilde türevlenebilir fonksiyon yani "C" olan bir fonksiyon olsun. O zaman (Hörmander 1966, Teorem 1.2.1), olur. Bu temsil formülü aynı zamanda "D" içinde, homojen olmayan Cauchy-Riemann denklemlerini çözmek için de kullanılabilir. Aslında, φ, "D" içinde fonksiyonsa, denkleminin özel bir "f" çözümü tarafÄ±ndan verilir. Daha ihtimamlı bir şekilde (Hörmander 1966, Teorem 1.2.2), μ, C üzerinde bir tıkız desteğin karmaşık (sonlu) ölçümü olursa, o zaman μ 'nün desteği dışında holomorf bir fonksiyon olur. Dahası açık bir "D" kümesi üzerinde bir φ ∈ "C"("D") ("k"≥1) için olursa, o zaman formula_23 de "C"("D") 'nin içinde yer alır ve denklemini saÄŸlar. İlk sonuç, kısaca, Cauchy çekirdeği denilen ile tıkız bir şekilde desteklenen ölçümün μ*"k"(z) girişimi, μ 'nün desteği dışında holomorf bir fonksiyon olmasıdır. İkinci sonuç ise, Cauchy çekirdeğinin Cauchy-Riemann denklemlerinin temel bir çözümü olduğunu ifade eder. Çok karmaşık değişkenlerde, Cauchy integral formülü polidisklere genelleştirilebilir (Hörmander 1966, Teorem 2.2.1). "D", "n" tane açık diskin yani "D", ..., "D" 'nin kartezyen çarpımı olsun: "f", "D" 'de holomorf ve "D" 'nin kapanışında sürekli olsun. O zaman, ζ=(ζ...,ζ) ∈ "D" olursa aşağıdaki formül elde edilir: Teyzem ve Ben Kanadalı yazar Morris Panych'in 2000'li yıllarda Edinburgh Festivali'nde ve Londra'nın West End'indeki sahnelenişlerinde beğenilmiş bir kara güldürü olan oyunu Türkiye'de ilk defa 2005 yılında Tiyatro Stüdyosu tarafından sahnelenmiştir. Oynayanlar Muzaffer Oruçoğlu Muzaffer Oruçoğlu (d. 18 Mart 1947), 68 Kuşağı önderlerinden yazar, şair, besteci ve ressam. 18 Mart 1947'de Kars'ın Büyük Zavot (Boğatepe) köyünde doğdu. Köyünde ilkokul olmadığı için ilkokulun ilk üç yılını komşu köyün (Küçük Zavot) okulunda, bir yılını kendi köyünde, son yılını da Kars'ta okudu. Kars Orta Okulu'nu bitirdikten sonra, Öğretmen okulu sınavlarını kazanarak Rize Öğretmen Okulu'na, iki yıl sonra da İstanbul Çapa Yüksek Öğretmen Okulu'na gitti. Bu yatılı okulun hazırlık lisesini bitirerek Fen Fakültesi matematik astronomi bölümüne girdi. 1969, 1970 ve 1973'te İstanbul'da yakalandı ve ömürboyu hapse mahkûm edildi. Günlerini şiir ve roman yazarak geçirdi. Türkiye Komünist Partisi/Marksist-Leninist adlı örgütün kurucusu olmaktan ve değişik zamanlardaki silahlı eylemlerinden dolayı 13 yıl 4 ay hapiste kaldıktan sonra askere gönderildi. Askerden 40 gün sonra, Mayıs 1986’da Yunanistan'a kaçtı. Fransa'da iltica etti. Yeniden roman yazmaya ve resim yapmaya başladı. Çeşitli dergilerde ve çeşitli konularda makaleleri yayınlandı. 1988'de evlenerek Avustralya’ya yerleşti. Bu kıtada ilkin iki yıllık resim ve heykel kolejini (Northern Melbourne Institute of TAFE, Greensborough) bitirdi. Daha sonra Royal Melbourne Teknoloji Enstitüsü'ne bağlı kamu sanatı bölümünde üç yıl resim ve heykel eğitimi yaptı. Şimdiye kadar toplam altı ülkede 40'tan fazla kişisel resim sergisi açtı. 13'ü roman, 7'si şiir, 2'si masal olmak üzere 28 kitabı yayımlandı. Halen roman yazmakla meşgul olmakta, "Devrimci Demokrasi" gazeteside köşe yazarlığı yapmakta ve Avustralya'da yaşamaktadır. "Tohum" en bilinen ve en gözde romanıdır. Romandaki "Azeroğlu" karakteriyle kendini anlatmıştır. 2007 Dünya Halter Şampiyonası - Kadınlar 69 kg 24-25 Eylül Yekaterina Åžeremetyeva Yekaterina Aleksandrovna Şeremetyeva (/ "Ekaterina Aleksandrovna Sheremetieva", d. 26 Ağustos 1991; Moskova, Rusya) Rus buz patenci. Partneri Mihail Kuznetsov ile birlikte çiftlerde yarışmaktadır. Çift 2007-2008 Junior Grand Prix Finali'nde gümüş madalya almıştır. Şeremetyeva ve Kuznetsov 2003'te birlikte çalışmaya başlamıştır. Şeremetyeva'nın 2006'da bacağı kırılmış bu sebeple o ve Kuznetsov 2006/2007 sezonunu kaçırmıştır. 2007-2008 sezonunda çift Junior Grand Prix yarışmalarına girmiştir. Estonya'da yapılan yarışmayı, Tallinn Kupasını kazandılar. İngiltere'de yapılan yarışmada ise 4. oldular va Junior Grand Prix Finali'ne gitmeye hak kazandılar. Finalde bronz madalya kazandılar. Ancak daha sonra altın madalya kazanmış olan Vera Bazarova & Yuri Larionov çifti Larionov'un doping testi pozitif çıktığından yarışmadan diskalifiye edildi ve çift gümüş madalya aldı. 2008 Dünya Gençler Artistik Patinaj Şampiyonası'na gidecek Rus takımını belirleyen Rusya Gençler Şampiyonasında çift dördüncü oldu. Ancak üçüncü olan Anastasia Martiusheva / Alexei Rogonov çiftinde Martiusheva 12 yaşında olmadığı için (ISU'nun 13 yaş barajı) takım Dünya Gençlere gidemedi. Rusyanın çiftlerde 3 takım ile temsil hakkı vardı ve çift Dünya Gençlerde yarışma şansı buldu ve yarışmayı dördüncü bitirdi. 2008-2009 ISU Junior Grand Prix yarışmaları ile sezona başlayan Şeremetyeva ve partneri Kuznetsov serinin ilk yarışmasında gümüş madalya aldı. Ardından büyükler düzeyinde yapılan 2008 Nebelhorn Trophyi 5. bitirdi. Junior Grand Prix Serisinin İngiltere'de yapılacak yarışmasına gitmesi planlanan çift yarışmadan çekildi. Sadece tek bir Junior Grand Prixe katılan çift 2008-2009 Grand Prix Finalinde gençler düzeyinde ilk alternatif takımdı ancak yine sakatlık sebebiyle çekileceklerdi. 2008-2009 sezonunda büyükler düzeyinde 2008-2009 ISU Grand Prix serisi çerçevesinde yapılan 2008 NHK Trophy'ye katılmaları planlanmasına rağmen bu yarışmadan da çekildiler. Ekim 2008'den 10 Ocak 2009 tarihine kadar Şeremetyeva'nın sakatlığı sebebiyle antrenman yapamadılar. Eylül ayından sonra katıldıkları ilk yarışma Ocak sonunda düzenlenen 2009 Rusya Gençler Şampiyonası idi. Çift burada gümüş madalya alarak 2009 Dünya Gençler Artistik Patinaj Şampiyonası takımına girdi. Kısa programda fırlatmalı üçlü loop yapan çift yan yana ikili lutzda hata yaptı ve yarışmayı 3. sırada tamamladı. Şeremetyeva ve Kuznetsov bu sezon sonrasında ayrıldı. Şeremetyeva bundan sonra Yegor Çudin ile çalışmaya başladı. "(Ã‡udin ile birlikte)" "(Kuznetsov ile birlikte)" 2007 Dünya Halter Şampiyonası - Kadınlar 75 kg 24-25 Eylül Mihail Kuznetsov Mikail Kuznetsov (Rusça: Михаил Владимирович Кузнецов / "Mikhail Vladimirovich Kuznetsov", d. 6 Temmuz 1988; Moskova, Rusya) Rus buz patenci. Partneri Ekaterina Sheremetieva ile birlikte çiftlerde yarışmaktadır. Çift 2007-2008 Junior Grand Prix Finali'nde gümüş madalya almıştır. Sheremetieva ve Kuznetsov 2003'te birlikte çalışmaya başlamıştır. Sheremetieva'nın 2006'da bacağı kırılmış bu sebeple o ve Kuznetsov 2006/2007 sezonunu kaçırmıştır. 2007-2008 sezonunda çift Junior Grand Prix yarışmalarına girmiştir. Estonya'da yapılan yarışmayı, Tallinn Kupasını kazandılar. İngiltere'de yapılan yarışmada ise 4. oldular va Junior Grand Prix Finali'ne gitmeye hak kazandılar. Finalde bronz madalya kazandılar. Ancak daha sonra altın madalya kazanmış olan Vera Bazarova & Yuri Larionov çifti Larionov'un doping testi pozitif çıktığından yarışmadan diskalifiye edildi ve çift gümüş madalya aldı. 2008 Dünya Gençler Artistik Patinaj Şampiyonası'na gidecek Rus takımını belirleyen Rusya Gençler Şampiyonasında çift dördüncü oldu. Ancak üçüncü olan Anastasia Martiusheva / Alexei Rogonov çiftinde Martiusheva 12 yaşında olmadığı için (ISU'nun 13 yaş barajı) takım Dünya Gençlere gidemedi. Rusyanın çiftlerde 3 takım ile temsil hakkı vardı ve Sheremetieva & Kuznetsov Dünya Gençlerde yarışma şansı buldu. Yarışmayı dördüncü bitirdi. 2008-2009 ISU Junior Grand Prix yarışmaları ile sezona başlayan Sheremetieva ve partneri Kuznetsov serinin ilk yarışmasında gümüş madalya aldı. Ardından büyükler düzeyinde yapılan 2008 Nebelhorn Trophyi 5. bitirdi. Junior Grand Prix Serisinin İngiltere'de yapılacak yarışmasına gitmesi planlanan çift yarışmadan çekildi. Sadece tek bir Junior Grand Prixe katılan çift 2008-2009 Grand Prix Finalinde gençler düzeyinde ilk alternatif takımdı ancak yine sakatlık sebebiyle çekileceklerdi. 2008-2009 sezonunda büyükler düzeyinde 2008-2009 ISU Grand Prix serisi çerçevesinde yapılan 2008 NHK Trophy'ye katılmaları planlanmasına rağmen bu yarışmadan da çekildiler. Eylül ayından sonra katıldıkları ilk yarışma Ocak sonunda düzenlenen 2009 Rusya Gençler Şampiyonası idi. Çift burada gümüş madalya alarak 2009 Dünya Gençler Artistik Patinaj Şampiyonası takımına girdi. "(Novik ile birlikte)" "(Sheremetieva ile birlikte)" The Apostasy The Apostasy Polonyalı ekstrem metal grubu Behemoth’un sekizinci ve son stüdyo albümü. Albüm Regain Recors etiketiyle Avrupa’da 2 Temmuz, ABD ‘de ise 17 Temmuz 2007 tarihinde piyasaya sürüldü. Albümün kaydı esnasında grup, eski parçalarından (Satanica albümünden) "Chant for Eschaton 2000"'u farklı bir versiyonla kaydetti. Bu parça, daha sonra çıkarılacak EP'de yer alacak. Alb端m 23 Haziran 2008'de digipack olarak tekrar piyasaya s端r端ld端. Type 72 metalsiz tanksavar mayını Type 72 metalsiz mayın Çin yapımı dairesel şekilli plastik gövdeli metalsiz bir tahripli tanksavar mayınıdır. Mayın üst kısmında yarı küresel baskı plası bulunan dairesel bir mayındır. Type 72 mayınının içi içe geçen taşıma sapı bulunmaktadır. Mayında ana patlayıcı olarak toplam 5.4 kg gelen %50ye %50lik oranda RDX/TNT karışımı kullanılmıştır.Mayına yapılacak 300 kiloluk bir basınç baskı plakasının çökmesine ve fünyenin harekete geçmesine yetmektedir. Baskı plakasının 9 mmlik bir çöküşü bile fünyeyi çalıştırır. Eğer mayında T-72 şeffaf plastik kasalı basınç korumalı fünye kullanılır ise dışarıdan gelen her türlü baskıya rağmen mayın patlatılamaz. Yine Çinliler tarafından üretilen plastik gövdeli Type 69 ve Type 81 modelleri ile Type 72 arasında ebat, ağırlık,görüntü ve renk olarak hiçbir fark yoktur. Tek fark kullanılan fünyelerdir. Kullanılan tüm fünyeler basınca dayanıklı olup dışarıdan patlatmaya karşı dayanıklıdır. Metal oranı çok düşük olan Type 72 modeli normal arazi şartlarında klasik model metal tarama araçları ile bulunamaz. Ayrıca Type 72 model mayın üzerinde kullanılan fünye Giant Viper veya MICLIC sınıfı araçlar tarafından üretilen yüksek basınç dalgalarına dayanıklı olup patlatılamaz. Mayının başka bir kopyası da İran yapımı YM-III (diğer adı YM-3)dür. Sahip olduğu 5.7 kg Composition B ana patlayıcıdan ötürü toplam ağırlığı 7 kiloyu bulur. Ayrıca çalışma ağırlığı 450 ila 900 kg arasında değişmektedir. Son olarak Güney Afrika tarafından "Metalsiz tanksavar mayını" adında bir kopyası daha üretilmiştir. Angola, Bosna-Hersek, Kamboçya, Çin, Eritre, Etiyopya, Irak, Ürdün, Lübnan, Mozambik, Ruanda, Somali, Güney Afrika, Sudan, Uganda, Zambiya Buttons "Buttons", Sean Garrett, Jamal Jones, Jason Perry ve Nicole Scherzinger tarafından Pussycat Dolls'un "PCD" albümü için yazılan şarkıdır. Albümün dördüncü teklisi olarak yayımlanmış ve grubun en iyi şarkılarından biri olmuştur. Grup, bu şarkıda Snoop Dogg (şarkıdaki adıyla "Big Snoop Dogg") ile iş birliği yapmıştır. Teklinin B yüzündeki şarkı "Flirt", Nicole Scherzinger, Kara DioGuardi ve Greg Wells tarafından yazılmıştır. Parçanın videoklibi 20 Mart 2006'da Francis Lawrence yönetmenliğinde çekilmiştir. Videoda Snoop Dogg da bulunmaktadır. Balkány Balkány "(telaffuzü: [balkány])" Macaristan'ın Szabolcs-Szatmár-Bereg. Type 9 ahşap tanksavar mayını Type 9 ahşap tanksavar mayını İtalyan yapımı uzunlamasına dikdörtgen şekiili bir tahripli tanksavar mayınıdır. Mayın II. Dünya Savaşı sırasında Kuzey Afrika cephesinde kullanılmıştır. Mayın iç kısımda ana patlayıcı ve fünyelerin olduğu ve üste ise fünyelerin bağlı olduğu yine ahşap bir kapaktan oluşuyordu. Fünyeler mil düzeneği ile çalışmaktaydı. Ahşap kutusu hem çürümeye hem de böcekler tarafından yenilebildiği için uzun süre toprak altında kaldığında bozuluyordu.O sebepten Kuzey Afrika gibi nemin az olduğu cephelerde kullanılmıştır. Şeklinden ötürü genel olarak yollara kurulan barikatlarda kullanılmıştır. Mayın normal şartlarda 9 kiloluk bir ağırlıkla patlayabildiği gibi baskı plakalarının altına yerleştirilen ahşap parçaları ile bu ağırlık 250 kiloya kadar çıkmaktaydı. Bu özelliğinden ötürü hem tanksavar hem de anti personel mayını olarak kullanılmıştır. I Don't Need a Man "I Don't Need a Man", Amerikalı R&B grubu Pussycat Dolls'un "PCD" albümünden çıkan beşinci teklisi. Avrupa ve Kanada'da 25 Eylül 2006'da, Avustralya'da 21 Ekim 2006'da yayımlanmıştır. Videonun gösterimi MTV'deki "TRL" programında Mayıs 2007'de yapılmıştır. Şarkının sözleri Nicole Scherzinger, Rich Harrison ve Kara DioGuardi tarafından yazılmıştır. Şarkının B yüzündeki parça "We Went as Far as We Felt Like Going", Bob Crewe ve Kenny Nolan tarafından yazılmış bir Labelle şarkısının düzenleme sürümüdür. "I Don't Need a Man" şarkısının videoklibi Chris Applebaum tarafından yönetilmiştir. Videonun Birleşik Krallık gösterimi 25 Ağustos 2006'da The Box kanalında yapılmıştır. Kanada gösterimi 14 Eylül 2006'da "MuchOnDemand" kanalında yapılmıştır. MTV'nin "TRL" listesinde dokuz numara ve MTV Asya listesinde 2 numara olmuştur. Çatışmada ölüm Çatışmada ölüm, çatışma esnasında hayatını kaybeden insanlar için kullanılan askeri bir terim. Amerika Birleşik Devletleri Savunma Bakanlığı bu terimi herhangi bir çatışmaya girmediği halde düşman veya dost ateşi ile vurulan askerler için kullanmaz. Yani araçlar ile yapılan kazalar ile düşman olmayan veya terörist saldırılarda hayatlarını kaybedenler bu tanıma girmemektedir. Bu terim çatışma bölgesinde bulunan tüm kara, deniz veya hava birlikleri için
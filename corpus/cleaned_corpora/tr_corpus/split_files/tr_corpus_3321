savaşta öldüğü haberini alınca üzülmekle, en sevdiğin kuzeninin eşinin ölüm haberi aynı etkiyi yaratmıyor. Gerçeğine hala canın yanarken, başka dünyadakine sadece o an üzülüyorsun. Gerçeğini geri getiremiyor, başka hikayeyi tekrar tekrar izleyip ya da okuyup mutlu kısımları görebiliyorsun. En kötüsü de başka dünyalarda diğer insanların üzüntülerine merhem olmasan da sorun olmuyor ama kendi hikayende merhem olamayınca ayrı, hiç bir zaman da olamayacağını bilince daha da ayrı üzülüyorsun. Çaresizce zamanın merhem olmasını bekliyorsun. Başka hikayelerde kahramanlık, çoğu zaman insanı kısa süre mutlu eder. Bazen fırtınadan kaçarken sığınacak liman olur. Bazense dibi hafif tuttuğunda yiyebileceğimiz bir yemeği ocakta bırakır, tencereyle beraber kül edip daha çok zarar veririz kendimize. Umuda da yönelebiliriz umutsuzluğa da. Kendimize her hayatta roller versek de değişmeyen tek gerçek her dünyada fazla takılmanın sonuçlarının ağır olacağı. Dengeyi yakalarsak hem başka dünyaların kahramanlarının bakışlarından görür, hem de kendi dünyamıza yeni bakışlar ekleriz. Ufak tefek kaçamaklarla dünyamızın yoruculuğundan kurtulmuş, kendi hikayemizdeki kahramana daha iyi önerilerle dönmüş oluruz. HARCAMAK İÇİN YAŞAMAK Philip Roscoe'nun Harcıyorum Öyleyse Varım adlı kitabını şu an okumakta olduğum bölümün Ekonomi olması ve bu sebepten dolayı kitabın içeriğine karşı olan ilgim sebebiyle seçtim.Açıkçası,kitabı okumaya başlamadan önce yazarın üslubunun tekdüze ve yaratıcılıktan uzak olduğunu düşünmüştüm fakat Philip Roscoe, Ekonomi kavramına olan farklı yaklaşımıyla beni,daha ilk bölümden itibaren,kitap hakkındaki ön yargılarımın doğru olmadığına ikna etti. ''Ekonomi'',bazıları için yalnızca haberlerde gördüğünde kanalı değiştirdiği sıkıcı bir konu ve bazısı için de hayatının olmazsa olmazı.Aslında yüzyıllardır hayatımızın şu ya da bu şekilde her alanında bir etkisi olan bu bilim dalının önemsiz görülmesi veya basit bir tanım ile ''para ile ilgili olan her şey'' olarak nitelendirilmesi ne derece doğrudur?Ben bu düşünceye kesinlikle katılmıyorum.Yazarın da kitapta bahsettiği üzere Ekonomi bilimi ve dolayısıyla ülkelerin ekonomik uygulamalarının onlarca yıllık iktidarları alaşağı ettiğine bile birçok defa şahit olduğumuz halde nasıl olur da böyle önemli ve geniş bir alana bile nüfuz eden bir bilim dalını nasıl yalnızca para endeksli bir şekilde tanımlayıp sınırlarını çizebiliriz?Bugün satın aldığımız veya almadığımız,yaptığımız veyahut yapmadığımız maddelere veya eylemlere dahi etkisi olan bir konudan bahsediyoruz.Yazarın tanımıyla ''mitolojideki Atlas gibi tüm dünyanın yükünü omuzlarına alan bir bilim''.Fakat şu an yaşadığımız yüzyılı göz önünde bulundurduğumuz zaman farkına varacağımız ilk şeylerden biri bu bilimin optimum hayat standardını insanlara sağlamaktan çok uzak kaldığını kolaylıkla fark edebiliriz.Yüzyıllardır süre gelen bir devinimin sonucunda çok gelişmiş veya ilerlemiş olarak diye lanse edilen veyahut öyle olması beklenen bu bilim,dünyanın büyük bir bölümüne refah getirdi fakat insanoğlunun rekabet güdüsünü kat be kat arttırarak gelmiş geçmiş hemen hemen bütün savaşların arka planındaki en önemli sebeplerden biri olarak da kendine yer edindi. Yaşadığımız yüzyılda bu rekabet duygusu toplumun her alanına tesir etmiş bulunmakta ve ''El âlem ne der?'' kavramı masum bir soru gibi görünmesine rağmen birçok bireyin hayatındaki tüm eylemlerin merkezinde kendine sağlam bir yer edindi ve bu rekabetçi duygunun en büyük kaynağı haline geldi.Sokağa çıkıp insanlara ''Dünyanın nasıl bir yer olmasını isterdiniz?'' sorusunu yöneltirsek birçoğu eşitlik ve refah kavramını öne sürecektir.Bu soruyu kendinize yönelttiğinizde de pek muhtemeldir ki siz de aynı veya çok yakın bir cevap vereceksiniz.Fakat arzu ettiğimiz bu ütopyaya ulaşmak için ne yapıyoruz?Ne tür katkılarda bulunuyoruz?Hayatımızda değer verdiğimiz şeylerden ne kadarını başkalarıyla paylaşabiliyoruz?Bu düzen içerisinde bir yarış rüzgarının önüne katılıp sürüklenen insanoğlu,yazarın da kitabın adı olarak çok anlamlı bir şekilde belirttiği gibi ''Harcıyorum Öyleyse Varım'' sloganını hiç farkına bile varmadan benimsemiştir ki buna şu anki ekonomik düzeni en sert şekilde eleştiren kişiler de dahil.Bu kişiler arasında en trajikomik örneklerden biri de kesinlikle ''Michael Moore'' adında tüm belgesellerinde kapitalizmi ve ekonomik düzenleri eleştiren milyoner yönetmeni gösterebiliriz.Belgesellerinde her ne kadar düzeni çok sert bir şekilde eleştirse de anlatmak veya göstermek istediklerini birçok belgesele yayarak anlatması bile bu ekonomik sistem piramidinde yükselme arzusunu apaçık bir biçimde ortaya koymaktadır.1Yalnızca bu örnek bile Philip Roscoe'nun kitapta bahsettiği üzere insanoğlunun kendi başına oluşturduğu bu ekonomik düzenin kendilerini gün geçtikçe daha fazla benmerkezci ve menfaatçi hale dönüştürdüğünü kanıtlamaya yeterlidir. Günbegün önemi artan bu sorunun çözümü tabii ki kolay bir iş değil.Yazarın da belirttiği gibi yirmi birinci yüzyılda bu borç sarmalına kapılmış insanın baş kaldırması gerçekten zor fakat kesinlikle imkansız değil.Kanaatimce yapmamız gereken şey ''Harcıyorum Öyleyse Varım'' kavramını hayatımızdan tamamen çıkarıp yerine Descartes'ın da belirttiği gibi ''Cogito Ergo Sum'' yani ''Düşünüyorum öyleyse varım'' kavramını düstur edinip kuru kuruya sistemi eleştirip günah çıkarmaya çalışmak yerine kendi hayatımızdaki tabularımızdan fedakarlık edip değişime kendimizden başlamalıyız. KAYNAKÇA 1 http://www.therichest.com/celebnetworth/celeb/director/michael-moore-net- worth/ Roscoe,P.(2014)Harcıyorum Öyleyse Varım.İstanbul:Ayrıntı Yayınları. Gökhan Aydın 21501461 SON BEŞ DAKİKA # Hayatımızı, geleceğimiz hakkında endişelenerek geçiriyoruz, hayatımız hakkında planlar yapıyoruz. Gelecekteki arkadaşlıklarımız, sevdiklerimiz, mesleğimiz, çevremiz… Yarınlarımız için planlar yaparken aslında çok büyük bir gerçeği gözden kaçıyoruz: Ya yarınımız yoksa? Şu an son günlerimizi, son saatlerimizi hatta son dakikalarımızı yaşadığımızı bilseydik ne yapardık? Hala bu yazıyı yazıyor olur muydum? Peki siz bunu okuyor olur muydunuz? Ahmet Altan, “Yabani Manolyalar” adlı deneme kitabının “Sonsuz Beş Dakika” bölümünde, bizleri bu gerçeklerle yüzleştiriyor. Son beş dakikamızın kaldığını bildiğimizde, şu ana kadar geçirdiğimiz boş zamanlar için pişmanlık duyacağımızı anlatıyor. Hayatta tek bir pusulaya göre yol almamızın acımasızlığını ve bastırılmışlığını bizlere gösteriyor. Pusulamızın doğrularından sapmamızı, kaybolmaktan korkmamamızı ve hayatımızı sanki son beş dakikamız kalmış gibi yaşamamızı söylüyor. Çünkü hayat, planlara körü körüne bağlı kalmak için çok kısa ve umulmadık. Tutkularımızı “yarınlara” erteliyoruz. Sevmeyi, konuşmayı, anlaşmayı, dertleşmeyi, ağlamayı erteliyoruz. Dilediğimiz kadar görüşmüyoruz belki arkadaşlarımızla, söylemiyoruz sevdiğimizi, öpmüyoruz doyasıya… Kendimizi ihmal edişimizin önüne koyduğumuz “Müsait bir zamanda yaparım.” bahanemize gerçekten inanıyor muyuz? Müsait bir zaman gerçekten de olacak mı? Hayır. Hayatımızda son beş dakika kaldığını bildiğimizde artık bekleyebileceğimiz bir “müsait zaman”ın olmadığını göreceğiz. Yıllar boyunca ertelediğimiz, içimize attığımız, kendimize bile itiraf etmekten korktuğumuz duygularımız bu beş dakika içinde bir bir yaşanmak isteyecek, duygularımızın önceden yaşanmamışlığı için pişmanlık duyulacak. Ancak o zaman boşa geçirdiğimiz her anın kıymetini bileceğiz. Peki hayatı gerçekten de “son beş dakika” kalmış gibi yaşayabilir miyiz? Hayır, bu imkansız bir şey. Hayat bu… Umulmadık olduğunu söylemiştim. Her zaman gidilecek daha çok yolun varmış gibi gelir insana. Ne zaman kimin geleceği, bizleri nelerin bekleyeceği, neler için çabaladığımızı bilemeyiz ama yürüyoruz işte bu yolda. Bu nedenle hayatta son beş dakika kalmış gibi tasasız yaşayamaz kimse. Ben de her ne kadar, her anımı son anım gibi yaşamak istesem de bir şey bana engel oluyor. Engel olan şey ise daha gidecek çok yolumun olduğu umudu. Tamamen serbest kalmak, tutkularının kölesi olmak tam da hayatının son anında yapılacak şeyler. Sonrasını düşünmemek, yaptıklarının sonuçlarından muaf olmak… Maalesef gözlerimizi açıp gerçekçi olmaya başlamamız lazım. Son beş dakika diye bir şey yok! Burada büyük bir tezatlık var. Hayatı, kurallarına göre oynarken, son beş dakikamız kalmışçasına özgür olmak istiyoruz. Hem doğru olduğunu bildiğimiz yolda yürümek hem de kaybolmak istiyoruz aslında… O zaman kaybolmalı insan bir süre de olsa. Asfalt yoldan gitmek yerine ormana karışmalı, ağaçlara dokunmalı, çiçekleri koklamalı… Son beş dakikamız kaldığında nerede olmak istediğimiz düşüncesine sarılmalıyız. Hayatı yolculuğa benzetirim ben. Dümdüz sıradan bir yolculuğun keyif vermeğeceği gibi böyle bir hayat da keyif vermez. Güzel bir yolculuk yapmak için molalar vermeliyiz, güzel yollardan geçmeliyiz, arada kaybolmalıyız bile. Böylece son durağımıza vardığımızda yolculuğumuzun anlatılmaya değer olduğuna emin olabiliriz. Güzel bir yolculuk geçirdim diyebilmeliyiz ki pişmanlıklarımızı en aza indirgeyebilelim. Son beş dakika… Hayatımdaki en uzun, en samimi ve en dolu beş dakika olurdu. Çünkü işte o zaman kendime tamamen dürüst olabilirdim. Şu an doğru yerde miyim, doğru insanlarla mıyım o beş dakikada anlayabilirdim. Geniş zamanlarda, bunlara cevap vermekten kaçmak kolay, ertelemek ise bedava. Hiçbir zaman son beş dakikam varmış gibi yaşayamayacağımı biliyorum. Kimsenin yaşayamayacağını da biliyorum. Çünkü hayat devam ediyor, neler çıkacağını bilmediğimiz günler bizleri bekliyor. İlerlemek zorundayız fakat bu yolculuğumuzda arada kaybolmaktan korkmamalıyız. O zaman son beş dakikam kaldığında pişmanlık duyacağım duygularımı ertelemek yerine yolumu uzatarak ormandan gidiyorum… Ezgi Kıran Kaynakça: Altan, Ahmet. Yabani Manolyalar. Everest Yayınları, 2017. 1.Baskı. Permun. Kum Saati. 7 Eylül 2014, blog.permun.com/2014/09/07/kum-saati/ Ege Balcıoğlu Tanımlama Üzerine Bir Beyin Fırtınası Şu garip dünyada yaşayıp gidiyoruz ve hepimizin yaşamında somut veya soyut birçok olgu, görüş, olay, varlık ve kavram gibi temel bağlam çeşitlerinin örnekleri birbiri ile iç içe geçmiş durumda. Hâl böyleyken, elbette, hayattaki anlamlar, bir tabak spagetti misali, karışık ve bulanık oluyor. Bize bu arapsaçına dönmüş hayat içindeki bu anlam bulanıklığını giderecek bir araç lazımdır. Bugün size, böyle bir araç sunacağım. Aslında bu araca topumuz biraz aşinayız ama çoğumuz onu tam olarak bilmeyiz. Bu aracın adı, belki de sizin de tahmin ettiğiniz gibi, “tanımlama”. Peki, tam olarak nedir tanımlama? Saygıdeğer okurlarım, takdir edersiniz ki, bu sorunun cevabı her ne kadar apaçık görünse de bu düşüncenin üzerine atlamadan önce bu kavramı bir tanımak, bunun için de ona farklı birkaç noktadan yaklaşmak gerekir. Lakin her zaman söylediğim üzere, bir konu hakkında yazmak, o konunun bir tarifini en genel hatları ile vermeden mümkün olmuyor. Bu yüzden ben, “tanımlama” kavramının etraflıca bir tarifini yapmayı gerekli görüyorum. TDK’nin sözlüğünde “tanımlama” kelimesi, “Bir kavramın niteliklerini eksiksiz olarak belirtme veya açıklama” olarak geçer. Oysaki tanımlamak eylemini bir araç olarak görebilmek için bu tanımı biraz açmamız gerek. Tanımlama; bir kavramın, olgunun veya görüşün özelliklerini açıklamanın ve anlamını söylemenin yanı sıra o bağlamın sınırlarını çizme, geçersiz olduğu ortam ve durumları belirtme anlamına da gelir. Ayrıca gerekirse bu bütünlüğün sınırları içerisinde kalan istisnalardan da bahsetmek gerekir. Tanımlama, TDK’nin sözlüklerinin yaptığı gibi kısa ve öz ya da benim yaptığım gibi etraflıca olabilir. Gelin, bir örnek olsun diye sizinle “rasyonalite” kavramının etraflıca bir tanımını yapalım. Rasyonalite, “akla ve mantığa uygun davranışlar toplamı” anlamına gelen bir bağlam olup bireylerin davranışlarını düzenlemesinde yol gösterici olarak işlev gören genel davranış çerçevelerinden biridir. Geçersiz olduğu durumlar, elbette ki, metafizik, fal, hurafe, batıl inanç, din vb. olguların yaygın olarak inanıldığı ortamlar ve duyguların, hormonların veya alkol, esrar vb. dış maddelerin etkisi altında kalan davranışlar ve durumlardır. Şimdi, bu örnekte önemli bir noktaya dikkatinizi çekmek istiyorum. Fark etmediyseniz diye altını çiziyorum, az önce dine mantık dışı dedim. Bu örnek söylem, takdir edersiniz ki, bazı okurlarım tarafından tepki toplayacaktır. Hatta bazılarınız şu an bu yazının başından kalkıp gitti bile. Şunu belirteyim: Bu sadece küçük bir örnekti ve ciddi değildim ancak hâlâ bu yazıyı okuyan okurlarımın çoktan anladığını umduğum üzere tanımlar, belli şekillerde kurularak insanların düşüncelerini istenilen yerlere çekebilir. İşte, bu kuruş biçiminin insanlar üzerindeki etkisine ben, “tanımlamanın güdümleme etkisi” diyorum. Bu etki, politikacıların veya lider kesimin sıradan insanları etkilerken kullandığı bir söz sanatı olan “propaganda” şeklinde karşımıza çıkar ve ayrıca günlük hayatta kurnaz insanların çevresindeki insanları kendi çıkarları doğrultusunda yönlendirip onların belli duygularını körüklemesini sağlayan bir araç olarak da bol miktarda kullanılır. Nasıl mı? Şöyle anlatayım: Tanımlar olmadan, kavramlar veya olgular arasındaki anlamsal sınırlar bulanıktır. Bu kavram ve olguları tanımlayarak aralarındaki sınırları biz çizeriz. Takdir edersiniz ki, bu sınırları kimin nasıl çizdiğine göre bir olgunun anlamı oynayabilir, yani tanımlar değişken ve bükülebilirlerdir. Tanımların işte bu özelliğinden yararlanan kurnaz bireyler de kendi çıkarları doğrultusunda bu tanımları değiştirip insanların yeni anlamsal sınırlar içerisinde farklı davranışlar göstermelerine neden olurlar. Ne var ki, tanımlamanın bükülebilme özelliği onu yalnızca kurnaz bireyler için bir manipülasyon aracı yapmaz. Tanımlar, bireylerin çıkarları yerine tarafların veya bireylerin ihtiyaçları doğrultusunda da bükülebilirler. Hemen ne demek istediğimi örneklerle anlatayım. Mesela, belli başlı kavram ve olguları karşımızdaki insana anlatmak istiyorsak ancak karşımızdaki insan anlattığımız kavramı anlamak için yeterli bilgiye sahip değilse, bu kavramın tanımının anlamsal sınırlarını biraz daraltarak ve basitleştirerek karşımızdakine tekrar anlatabiliriz ve doğru yapınca olumlu sonuçlar alırız. Başka bir örnek vermek gerekirse entelektüel bir konuda bir tartışma yapılırken konu olması gerekenden farklı yerlere kayıyorsa taraflardan birisi bunu fark edip sözün konusunu tanımının anlam sınırlarını yeniden çizerse tartışma, sağlıklı bir biçimde ilerlemeye başlayacaktır. Bu tip durumlar gösterir ki tanımlama; kavramlar, olgular ve bağlamlar arasındaki anlam karmaşasını gidermek için güçlü bir araçtır. Sonuç olarak tanımlama, iki amaca hizmet edebilecek nitelikte olan güçlü bir araçtır sevgili okurlarım. Tanımların belli yönlerde bükülmesi ile ya manipülasyon olgusu elde edilir ya da kavramlar arasındaki anlam karmaşaları giderilebilir. Kaynakça: “Güncel Türkçe Sözlük”. http://tdk.gov.tr/index.php?option=com_gts&arama=gts&guid=TDK.GTS.59ccf76d510973.68770036. Türk Dil Kurumu. 26 Eylül 2006. Web. 30 Ekim 2017. İcatlar, İnsanlık Tarihi ve Bedeller Arasında: Günümüzün Prometheusları Yunan mitolojisinin en meşhur efsanelerindendir Prometheus’un hikayesi. Özetle, Prometheus Zeus’u kandırarak onun insanoğlundan uzak tuttuğu ateşi alır ve bir kıvılcım halinde insanoğluna armağan eder. Efsane, Zeus’un dehşetengiz intikamının anlatımıyla devam eder: Prometheus Kafkas Dağları’na zincirlenir ve Zeus’un görevlendirdiği bir kartal Prometheus’un kendini her gün yenileyen karaciğerini aynı sıklıkta, her gün, yer. İnsanlığın bilim ve sanat ile tanışması, aydınlanma serüvenine başlaması, Prometheus’un akılalmaz fedakarlığı sayesinde olmuştur (Encyclopaedia Britannica, 2017). Daha adından bile okuyucudan hayranlık duymasının beklendiğini belli eden bir kitap Ioan James’in “Büyük Mühendisler”i, bunun sebepleri de ortada. Kolaycılığa kaçacak olursak ilk sebebin “büyük” insanlardan bahsediliyor oluşu olmasını söyleyebiliriz, nitekim James’in bu eseri ile “kapağına bakarak kitap alınmaz” düsturuna bir istisna oluşturduğu yazıdan da anlaşılacaktır. Bir diğer sebebe gelince: çok farklı kökenlerden ve bir o kadar farklı disiplinlerden de olsalar, birer “mühendis” bu insanlar. Zekalarına ve becerilerine duyulan hayranlık bir yana, geldiğimiz noktada ve ilerleyeceğimiz gelecekte bütün gelişmelerin arkasında olmuş ve olmaya devam edecek karar adamlarıdır bu insanlar. Daha gündelik bir dille anlatılacak olursa; bu yazının bilgisayarda yazılmasını, bu yazının internet üzerinden iletilebilmesini ve değerlendirilebilmesini bile borçlu olduğumuz insanlardır. Üstelik neredeyse bir kesinliktir, yapacağımız bir sonraki harekette bile onlara borçlu olduğumuz bir şeyin mutlaka kullanılacağı. Sözlük tanımları birbirini tekrar eder nitelikte “mühendis” kelimesi için, ama gerek de yoktur böyle bir resmi tanıma. Bir kişinin, bir soruna çözüm ürettiğini söyleriz, işte genel ve bir o kadar da eksiksiz bir tanım mühendisler için (James, XI). Tanım bir mühendisi anlatmayı amaçlamıştır, ama içinde sakladığı şey insanlığın tarihidir. Nedenine gelince... Kim bilir nasıl bir lükstü zamanında, birine ulaşabilmek için en iyi ihtimalle saatlerce beklemenin gerektiği tek renkli telefonlar; günümüzde ise metroda kablosuz internet bağlantısı sunulmaması bariz bir eksiklik. Şu anda anlamlandırmak ne kadar zor geliyor değil mi, bir yığın insanın “ateş”i bulduğunda deliler gibi sevinmesi? Örnekleri çoğaltmak çok kolay, ama konunun özü de en az örnekler kadar çarpıcı. Her mühendisin icadı, insanoğlunun sorunlarına çözüm olduğu kadar onun doğasındaki kolaycılık için de bulunmaz nimettir. Çözülen her sorun daha farklı ve daha kapsamlı sorunları getirir, bir an önce çözülmeyi bekleyen. Bu zaman içinde tekerrür eden süreçler, insanlığın tarihidir; ve bu tarihin hız kesmeden ilerleyebilmesini borçlu olduklarımız, doğalarındaki kolaycılığa karşı gelebilen bir avuç insandır. Bu kişiler, insanlara ilerlemenin ilk aracını armağan eden Prometheus’un günümüzdeki temsilcileridir. Onlar, mühendislerdir. Afilli duran bir benzerlik mühendisler ile Prometheus arasındaki, bir yandan eksiksiz de. Prometheus’un insanlara aydınlığı getirmesiyle mühendislerin sorunlarımıza çözüm getirmesi arasındaki benzerlik hepimizin malumu, peki ya diğer bir benzerlik? Hani Prometheus’un bu iyiliğinin karşılığında özgürlüğünü kaybetmesine ve her gün bir kartalın karaciğerini yemesi ile cezalandırılmasına dair özelliğiyle ilgili bir benzerlik de var mıdır? Kitap, bu karanlıkta kalan benzerliği de olanca sertliğiyle yansıtıyor; bu benzerliklerin çoğu birer “ortak özellik” olmak üzere: “Birçoğu, doğdukları ülkeden ayrılıp, kariyerlerinin büyük bir bölümünü sürdürecekleri başka bir ülkeye göç etmişlerdi.” (James, XIV). Sayılamayacak kadar çok örnekte en azından eğitim yıllarında parasızlık ve imkansızlıklar var, mesleki başarılarının ayakta kalma mücadelelerindeki tek şansları olduğu gerçeğiyle yaşamak durumunda kalmış hemen hemen hepsi. Yalnızlık, Joseph Henry gibi birkaç istisna haricinde adeta bir zorunluluk (James, 92). Sosyal hayat, hatta John Ericsson örneğinde olduğu üzere bir evlilik, biraz daha başarılı olmak uğruna feda edilenlerin ilk sıralarında (James, 99). Makine mühendisleri Thomas Telford (James, 38) ve George Stephenson’ın (James, 66) meslektaşlarını tarihten bile silmeye itecek kadar derin hırsları, onlar için sıradan bir hayatın olanaksızlığının belki de en büyük delili. Thomas Alva Edison için işitme duyusunun kaybolmaya başlaması, “işine yoğunlaşmasını kolaylaştırdığı” için bir “avantaj” olarak görülüyor, eski müdürünün “(Edison’un) vicdanının olmasının gerektiği yerde bir boşluk olduğuna inanmaya başladığını” söylemesine hiç girmemeli (James, 145). Fikirlerinin çalınması korkusunu taşıyan Nikola Tesla ise kusursuz bir çözüm bulmuş: “Sırlarını korumak adına en önemli buluşlarını kağıda dökmemiş, onları şaşmaz belleğinde saklamıştı.” (James, 186). Yukarıdaki sorunlar yumağı mühendisler için Prometheus alegorisinin son halkasını oluşturduğu kadar, bizler ve hayatlarımız için de görülmeye değer bir gerçeği gözler önüne seriyor: bugün başvurduğumuz her yeniliğin, her ilerlemenin ve her kolaylığın ardında gözünü budaktan sakınmayan, acımasız bir disiplini yaşamı edinen ve insanlara sağladığı kolaylıklardan birazını bile kendisine hak görmeyen “büyük mühendislerin” güle oynaya çektiği çileler gizlidir. Onlardan geriye kalan ise, çektikleri çileler sayesinde geçen her saniyede farklı bir yenilik ile gelişimine devam eden insanlık tarihinin ta kendisidir. Kaynaklar: “Prometheus, Greek God”. Encyclopaedia Britannica. İnternet. https://www.britannica.com/topic/Prometheus-Greek-god . Erişim tarihi: 19 Kasım 2017. James, Ioan. “Büyük Mühendisler: Riquet’den Shannon’a”. Türkiye İş Bankası Kültür Yayınları, Mayıs 2017. Yalçın Arslan 21300458 Aslı Uçar TURK 102-26 14 Ekim 2014 BİR KEDİNİN GÖZÜNDEN BİLKENT’TE BİR GÜN Yine her zamanki gibi kütüphanede, Coffee Break’in açılmasıyla uyandım. Henüz sabahın erken saatleriydi. Etrafta tek tük kütüphane görevlileri dışında kimsecikler yoktu. Kendimi biraz temizledikten sonra, içimden “Hava bugün gerçekten çok güzel.” diye geçirdim. Tam da okul içinde gezmeye elverişli günlerden biriydi. Kuş seslerini duymaya başlamamla karnımın acıktığını hissetmem bir oldu. Ahmet Abi, sanki sesimi duymuş gibi sütün içine ekmek doğrayarak hazırladığı her zamanki kahvaltımı getirdi. Okul açıldığından beri kazancı arttığından mıdır nedir, sütümü biraz daha fazla koymuş. Bol sütlü kahvaltımı afiyetle bitirdim. Ahmet abiyle oturup ona, kendimi biraz sevdirttikten sonra tam yola çıkacakken Rektör Abdullah Atalar yanıma oturdu ve beni sevmeye başladı. Aklı yine her zamanki gibi okul işleriyle karışıktı. Sanırım, geçmişte yaptığı; servis saatlerini azaltmak, hazırlık için yaz okulunu ücretli hâle getirmek, okul ücretlerini arttırmak gibi öğrencileri çok mutlu edecek projelerden biri üzerinde kafa yoruyordu. Tam beni kucağına yatırıp karnımı okşadığı sırada, telefonunun çalmasıyla yoğun işlerinin başına döndü. Rektör Abdullah Atalar’ın gitmesinin ardından havanın güzelliğini fırsat bilerek B binasına doğru yürümeye başladım. Yolda, arkadaşım Kartopu’nu görüp onunla biraz muhabbet ettikten sonra, B binasının önünde gözüme bir makineci grup takıldı. Makineci grup dememden de anlaşılacağı gibi grubun hepsi erkekti. Muhabbetlerini dinlemek için yanlarına gittim. Her zamanki gibi derslerin zorluğundan ve bölümdeki erkek popülasyonunun fazlalığından şikâyetçiydiler. Onların muhabbetini dinleyip dertlerine bir süre ortak olduktan sonra, içimden İşletme Fakültesi’ne gitmek geldi. İşletme Fakültesi’ne vardığımda makinecilerin muhabbeti yüzünden içimde oluşan dertli hava bir anda dağıldı. Derslerin kolaylığından, boş zamanın çokluğundan olsa gerek herkes çok mutluydu. İki çocuğun BMW’lerini kadife kaplatma hikâyelerini dinledikten sonra öğlen yemeğimi yemek için Speed Kafe’ye doğru yola koyuldum. Speed Kafe’nin önüne geldiğimde her zamanki gibi kulağıma Bilkent Radyo’nun çaldığı müzikler ilişti. Burayı gerçekten çok seviyorum. Çünkü, kafenin önünde bir yandan radyodan müzik çalınırken diğer yandan insanların sanki bir gece kulübündeymiş gibi kasıla kasıla gezip birbirleriyle kesişmelerini izlemek gerçekten inanılmaz eğlenceli. Ah keşke benim gözümden görebilseler ne kadar komik olduklarını… Kafenin önündeki masalarda, insanların tek tek yanlarına gidip onların attıkları yemeklerle güzelce karnımı doyurduktan sonra, gözüme Güzel Sanatlar Binası ilişti. Binanın önündeki merdivenlerde bir sürü insan oturmuş, muhabbet ediyordu. Güzelliklerinden ve bakımlılıklarından iç mimarlıkta okudukları belli olan kızlar, adeta Paris Moda Haftası’ndan çıkmış gibilerdi. O kadar güzellerdi ki hemen yanlarına gidip kendimi biraz sevdirdim. İçimden “Ah, onların kedileri de ne güzel ve bakımlılardır.” diye bir süre geçirdikten sonra yorulduğumu hissettim ve bir süre dinlenmek için 76. Yurt’un çimlerine uzanmaya karar verdim. 76. Yurt’un önüne geldiğimde her zaman olduğu gibi kendimi evimde gibi hissettim. İnsanların rahatlığı, manzaranın güzelliği, yeşillik benim bütün yorgunluğumu aldı. Yurt kantininden gelen “Çay 2, bazlama arasına karışık tost 1!” sesleri eşliğinde iki çocuğun frizbi oynamasını izlerken bir süreliğine uykuya daldım. Uyandığımda, içimde uzun zamandır gitmediğim Yurtlar Spor Salonu’na gitme isteği uyandı. Spor salonunu giderken çoğu kimsenin yerini bile bilmediği, yıllardır inşaatı süren havuzun önünden geçtim. Ölmeden havuzun tamamlandığını görmek dileğiyle yoluma devam ettim. Salonun önüne geldiğimde, iki çocuğun kasıla kasıla salondan çıkmalarına şahit oldum. Salondan çıktıkları anda kendilerini kasarak yürümekten nefes nefese kalan çocuklar, nefes almalarının düzene girmesini bir süre bekledikten sonra konuşmaya başladılar. Protein tozu, kreatin, aminoasit gibi anlam veremediğim konulardan konuştuktan sonra arabadan çıkardıkları yumurtalarının sarılarını bana atarken beyazlarını da kendileri yediler. Bu güzel akşam yemeğinden sonra dönüş yoluna koyuldum. Kütüphanedeki evime döndüğüm anda bu yorucu günün etkisiyle hemen uzandım. “Acaba, Ahmet Abi yarın da sütümü bol koyar mı?” diye düşünerek uyuyakaldım. İnsan Ne İle Umut Bulur? Çaresizlik yüzünden intihar eden insanlar ilginç, hatta biraz garip gelmiştir bana hep. Ne zaman umudu tükenir insanın, hangi noktada artık devam edemeyeceğine karar verir? ‘’Bana ayrılan süre bu kadarmış.’’ deyip çabalamayı bırakmak hangi eşikten sonra gelir? Ya da böyle bir eşik her insan için gerçekten var mıdır? O eşiği görmeyecek kadar şanslı olduğumuz için mi hayattayız, yoksa ne olursa olsun yaşamaya devam etme içgüdüsüyle mi doğduk? Tüm bunlar hayatına son vermek isteyen biriyle ilgili herhangi bir şey duyduğumda kafamda dönmeye başlayan, ancak cevaplarından asla emin olamadığım sorulardan sadece birkaçı. Ve fakat; gerçekten zor durumlarda yaşama umudu bulabilmek de en az intihar etmek kadar ilginç geliyor bana. Bazen öyle şartlar altında yaşayan insanların hayatlarından kesitlerle karşılaşıyoruz ki, böyle yaşamanın anlamı ne diye sormadan edemiyor insan. Kendini gerçekleştirmek, mutlu olmak ya da en azından olabilmek için çabalamak bir yana; nefes almaya yetecek kadar enerji bulamayacağın açlıkta olduğunu düşünsene bir? Yaşamaya devam etmesini sağlayacak umudu nereden bulur ki insan öyle bir durumda? Ben düşünemiyorum o durumda olduğumu. Orwell’in de dediği gibi, insan o denli fakirliğe düşene kadar başına öyle bir şey geleceğine asla ihtimal vermiyor sanırım. Ve en dibe vurana kadar da katetmekte olduğu yolun nerede sonlanacağını görse bile o sonu kabullenmek istemiyor; belki de bu yüzden o yola alternatif bir son bulmak için çabaladığında da çok geç kalmış oluyor. Bu aslında yalnızca maddi konularda değil, hayatın pek çok alanında böyle. Aslında zor koşullarda hayatta kalmamızı ya da o koşullara rağmen bir şeyler için umut besleyebilmemizi sağlayan şey de belki bu inkar etme durumu. Paris ve ​Londra'da Beş Parasız’ı okurken kitapta bahsedilen hayatları kendimle ilişkilendirmem çok ​zor olmadı bu yüzden. Belki o derecede maddi zorluğun insana ne yaşattığını bilemem ama tüm bunların başka türlü zorluklar için de geçerli olduğunu gayet iyi biliyorum. Ve tecrübe etmediğim, iç kısmında neler olup bittiğini bilmediğim; fakat dışarıdan, içinde bulunulduğunda hayata devam etmenin imkansız olabileceğini düşündüğüm durumlarla ilgili atıp tutmanın ne kadar kibirli bir davranış olabildiğini fark etmemi sağladı bu kitap. Ben kimim ki kendi hayatımın ‘’beş parasız berduşlar’’dan neredeyse üstün olduğunu düşünüyorum, benimki devam ederken onlarınkinin de devam etmesini çok görüyorum? Her gün karşı karşıya kaldığım, sosyo-ekonomik açıdan neredeyse tek tip denilebilecek insanların toplumdaki sistemi oluşturan sınıflardan yalnızca biri olduğunu ve diğer sınıflara mensup kişilerin hayatlarında en az etrafımızdaki insanlarınkilerde olduğu kadar önemli şeyler gerçekleştiğini hatırladım Paris ve Londra’da Beş Parasız sayesinde. Ve aslında bu ​ ​kendini yukarıda görme durumunun sınıf gözetmeden her yerde, herkeste olabileceğini gördüm. Doktor, bulaşıkçı, berduş, dilenci, müdür… Ne ya da kim olursak olalım hepimiz bir şekilde ‘’diğerleri’’nden daha iyi olduğumuza inanıyoruz. Halbuki ne berduş olmak ayyaşlığın ya da ahlaksızlığın göstergesidir; ne de müdür olmak düzgün, ahlak kurallarına uygun bir hayat sürmeyi garanti etmiştir. Hayatlarımızda olup bitenler maddi durumumuzla ya da sosyal sınıfımızla elbette bağlantılıdır, ancak bu etkenler gideceğimiz yönü tek başlarına belirlemezler. Daha önce evsiz insanların psikolojilerini detaylı olarak hiç düşünmemiştim, ve açıkçası tesadüfen bir yerlerde karşıma çıkmadığı sürece düşünmezdim de sanırım. Klasik bir ‘’Çok zor, Allah düşürmesin.’’den öteye gitmezdi konu üzerinde söyleyebileceklerim. Ancak Paris ​ve Londra’da Beş Parasız insanlara karşı bambaşka bir bakış açısı kazandırdı bana, daha ​önce kafa yormadığım pek çok şey üzerine düşünmemi sağladı. Üzerimde gezindiğini hissettiğim tahtakurularına ve aklıma gelen ‘’Aç bir insan bacağını kesip yerse ne olur ki acaba?’’ gibi yamyamca sorular yüzünden kendimden korkmama neden olmasına rağmen iyi ki okumuşum diyorum bu kitabı. Irmak Karademir Volkan Kahriman 21103357 TURK-101-01 Başak Berna Cordan DUVARLAR Her geçen dakika biraz daha fazla duvarların arasında kaldığımızı fark edemez olduk. Modern birer hapishane olan günümüz dünyası her noktasıyla bizi biraz daha küçük kaplara yerleştirmeye devam ediyor. Geçmişten günümüze her alanda yasaklar yaratan ya da bu yasakları yeniden yapılandırarak sadece bazı kısıtlamalara dönüştüren bir sistem içinde savrulup gidiyoruz. Farkına bile varmadan duvarların arkasındaki hayatı yaşıyoruz. Yıllar önce sıkıca örülüp yükselen bu anlaşılmaz duvarlar yavaş yavaş su sızdırmaya başlıyor artık.Her başlangıcın bir sonu olacaktır elbette. Belki biraz karamsarlıkla yaklaşıyorum konuya ama durum açık bir şekilde ortada insanlar kendileri isteyerek fikir hapishanelerine kapatmış durumdalar. Bize sadece söylenen dizileri veya öyküleri okuyarak ilerliyoruz hayatımızda.Yıllar önce oluşan bu benlik bir türlü kendini çürütemiyor. Çok uzakta aradığımız kurtuluş cevapları aslında çok yakınımızda Sabahattin Ali'nin hapishane 5 şiirinin dizelerinde gibi “görmesen bile denizi, yukarı çevir gözü, deniz gibidir gökyüzü”(81). Basit bir mânâdan daha fazlası aslında bu diziler. Bize eğer imkânlarınız kısıtlanırsa sadece farklı düşünmemizin yeterli olacağını söylüyor gibi bu dizeler. Duvarları arasına sıkıştığımız zaman sadece bakış açımız değiştirmek bile yeni denizlerle buluşmamızı sağlayacak. Hep bir karamsarlık içinde bulmuyor muyuz aslında kendimizi? Saatler, günler hatta belki de aylar geçmez hâle geliyor. Bize sunulan bu çölde sıkışıp kalıyoruz sadece. Kendinizi siz de hiçliğin ortasında duruyormuş gibi hissettiniz mi? Bazen insan bu boşluğu öylesine derinden yaşıyor ki tam da duvarların içinde hapis olmuş gibi hissediyor. İşte, tam o an tek ihtiyacımız olan birkaç dizeden fazlası değil. Şairin dizelerindeki gibi 'dalgalar duvarları dövüyor' fakat bize ulaşamıyor. O kadar yakın olmasına rağmen bir o kadar da uzak işte bu duvarlardan kurtulmak. Bir kırabilsem bu anlamsız duvarları belki hiç hayal etmediğim kadar özgür hissedeceğim ama nafile. Peki, ya bu sıkışmışlığı hiç umursamadan yoluna devam etmek, bu bir çözüm olabilir mi ? Duvarları tersine çevirerek aslında onları içinde özgür olabileceğimi düşünmek gerçekten de olabilir mi? O kadar fazla soru var ki cevaplanması gereken sorulardan biri bile yanıtlansa belki bütün sorunlar çözülecek. Sonra kulağıma birkaç dize daha fısıldıyor şair 'aldırma gönül, aldırma'. Belki de aldırmamak en büyük çıkış yolu bu duvarlardan. Sabır göstermek beni özgürlüğe taşıyacak en büyük koz sanırım. Peki,ya özgürlüğe kavuşunca sorunlar çözülebilecek mi? İşte, orası kesin bir boşluk benim için. Belki de bu duvarlar benim için daha güvenli. Ufak bir merak var hep içimde duvarların ötesinde olmam nasıl olurdu diye. Şair gene ufak bir dize bırakıyor içime “ ey gönül, kuşa benzerdin. Kafesler sana dar gelir”(75). Özgür olabilsem belki de özgürlükte dar gelecekti bana. Kesin bir cevabım yok hiçbir sorum için ama dizeler benle cevaplardan daha fazlası için konuşuyor onlar daha farklı yönlere itiyor düşüncelerimi. Duvarların içinde bile olsam yeni yerleri bulabileceğimi fısıldıyorlar bana. Farkına bile varmadan kuşlar kadar özgürlüğe ulaşabileceğimi düşündürüyor bana . Tüm bu karışık düşünceler birkaç dize sayesinde oluyor aslında farkına bile varmadan duvarlar benim için yıkılıyor sanırım. Her bir dize sonrası daha da özgürleşiyorum. Tüm istemsiz şekilde kafamda oluşan sorular tek tek özgürlüklerine kavuşup kendi duvarlarını yıkmaya başlıyor. Sanki duvarları yıkıp istediğim düşünce kavramına ulaşmam daha kolay bir hâl alıyor yavaş yavaş ama sonra içimden bir ses diyor ki “ aldırma gönül,aldırma”. KAYNAKÇA Özkırımlı,Atilla. ‘Sabahattin Ali – Bütün Şiirleri’.YKY.2014 YARIM KALAN MELODİ Küçüklüğümden beri müzik hayatımın ayrılmaz bir parçası olmuştur. Müziksiz bir hayatı hatta bir günü bile hayal etmem mümkün değil. Yaşamın telaşı ve koşturması arasında kafamı dağıtmama yardımcı olacak birkaç tatlı melodi olmasa her şey çok daha zor olurdu. Müzik ne olursa olsun sığınabileceğim bir kuytu benim için; mutluyken sevincimi arttıran, mutsuzken üzüntümü azaltan, öfkeliyken beni sakinleştirebilen, tam anlamıyla o an neye ihtiyacım varsa ona dönüşebilen bir liman. Hem tek başıma kalıp kafamı dinlemek istediğim günlerde, hem kalabalık içinde coşkuyla eğlendiğim anlarda yanımda. Hayatım boyunca kiminle, nerede, nasıl, ne yapıyor olursam olayım, değişmeyen tek şey müziğin yanımda olması. Müzik benim için notaların oluşturduğu bir ritim ya da kimi zaman duygusal kimi zaman isyankâr sözlerden çok daha ötesini ifade ediyor. Bir kaçış, bir sığınak, bir kurtuluş bazen de bir hayal. Büyüdükçe müziğin rahatlatlatıcı, sakinleştirici etkisini birçok müzikseverle paylaştığımı farkettim. Müzik evrenseldi. İnsana huzur verdiği bilimsel olarak da kanıtlanmıştı. Özellikle klasik müziğin her yaştan insanın fiziksel ve zihinsel sağlığını korumaya yardımcı olduğu biliniyor. Müziğin ne yaşı, ne dili, ne ırkı yoktu. Dünyanın farklı yerlerinde farklı ritimler tercih edilse de müziğin olmadığı hiçbir yer yoktur. Hiç bimediğiniz bir dildeki şarkı sizi hüzünlendirebilir ya da neşelendirebiliyor. Müzik hayatımızın her anında, farkında olsak da olmasak da, yanımızdadır. Ve benim müzikle ilk tanışmam daha anne karnındayken olmuş. Daha kim olduğumun bile farkında değilken, müzik hep benimleydi. Özellikle klasik müziğin çocukluğumda bana huzur vermesinin nedeni ilk dinlediğim melodilerin ona ait olmasındandı belki de. Bu ilgim beni müziğin temel enstrümanı olduğunu düşündüğüm piyanoya yönlendirdi. Çoğunluğun aksine piyanoya ailemin ısrarı olmadan, kendi ilgim ve isteğimle başlamam, benim için bu öğrenme sürecini heyecan verici ve eğlenceli bir hâle getirmişti. Üstelik seçimi kendim yapmış olmam bana ayrıca sonsuz bir özgürlük hissi de vermişti. Piyanomun tuşları ve ben notların gizemli dünyasına birlikte dalmıştık. İlk günden beri piyano çalmak içimi huzurla dolduruyor ve beni delicesine mutlu ediyor. Kısa sürede Beethoven, Bach, Mozart ve Haydn gibi bestecilerin kusursuz eserleri arasında kendimi kaybettim. Yüzlerce beste arasında beni en çok etkileyenlerden biri de Mozart’ın Requiem’i olmuştu. Requiem’in beni bu kadar etkilemesinin sebebi de sanıyorum Mozart’ın bu eserinin birçok duyguyu notalarında ustaca barındırması ve bunlar arasındaki geçişi kusursuz bir şekilde sağlamasıydı. Bay Mozart Uyanıyor1 adlı kitabı raflarda görmek beni bu nedenle heyecanlandırmıştı. Sayfaları hızla çeviriyor ve anlamaya çalışıyordum. Fakat bu bir Mozart biyografisi değildi. Düşünün, ünlü bir bestecisiniz, ölüm döşeğindesiniz ve ertesi sabaha kadar bile dayanamayacağınızı biliyorsunuz. Sevdikleriniz, sevenleriniz başınıza toplanmış bekliyorlar. Hepsinin yüzünde hüzün, gözlerinde yaşlar ve gözlerinizi yumuyorsunuz hayata... Ertesi sabah oluyor bir de bakıyorsunuz ki nefes alıyor, yaşıyorsunuz. Gözlerinizi açıyorsunuz ve kendinizi hiç bilmediğiniz ve tanımadığınız bir yerde buluyorsunuz. Üstelik yaşadığınız zamandan yüzyıllar sonradasınız. İçinizde bu bilinmezliğe karşı bir merak var ama aynı anda da korkuyorusunuz. Tanrının size bu şansı yarım kalan bestenizi tamamlayabilmek için verdiğini öğreniyorsunuz. Evet, bu senaryoda siz Mozart’sınız. 1 Eva Baronsky, Bay Mozart Uyanıyor, Kırmızı Kedi, 2015 Klasik müzik meraklılarının bildiği gibi muhteşem besteci Requiem adlı eserini tamamlayamadan hayata veda etmiştir. Yarım kalan eseri öğrencileri tarafından tamamlanmış olsa da, Mozart bitirebilseydi nasıl olurdu diye meraklanmaktan hiç vazgeçmedim. Herkesin hayata kattığı farklı bir anlam olduğundan sonsuzluğa gidişi de farklı olacaktır mutlaka. Kimi yalnızca yakınları tarafından özlenir kimileri ise milyonların kalbinde yer bulur. Herhâlde sadece ünlü müzisyenlerin, bilim adamlarının, sanatçıların, siyasetçilerin değil sıradan insanların da korkusudur ardında tamamlanmamış işler, yazılmamış sözler, yaşanmamış mutluluklar bırakıp gitmek ve o son andan geri dönüş de yoktur romanların aksine. Nazlım Kutsi KAYNAKÇA Eva Baronsky, Bay Mozart Uyanıyor, Kırmızı Kedi, 2015 Elif İpek Çakar Eğitimin Geleceği Teknoloji, hayatlarımızı şekillendiren en önemli araçlardan biri haline geldi. Her geçen gün gelişen teknoloji sayesinde insan yaşamı daha da kolaylaşmakta. Robotlar, kas gücüne dayalı birçok işi üstlenmeye artık hazır durumdalar. Dünya gelişerek değiştiğinden dolayı yıllardır süregelen yaşam şekillerimizi farklılaştırmak için adım atmamız gerekiyor. Bence, değişiklik yapmamız gereken ilk alan eğitim sistemi. Bugün eğitimde kullandığımız sistem, iki yüz yıl öncesine kadar uzanan bilgiye dayalı bir sistem. 2030 yılına gelindiğinde robotların sekiz yüz milyon farklı iş çeşidinde yetkinlik gösterebileceği bilim insanlarınca ön görülmekteyken, beyinlerimizi saf bilgiyle doldurma geleneği neden halen devam etmekte? Matematik biliminin teorik kısmının yakın gelecekte iyice önemsiz hale geleceği kuşkusuz. Bilgisayarlar bugün her çeşit istatistiksel analizi hesaplayabiliyor ve bu verileri açıklayıp analiz edebiliyorlar. Bu nedenle, bu verilerin insani yorumu gelecekteki müfredatın çok daha önemli bir parçası haline gelecek gibi görünüyor. Örneğin, mühendislerin kullandığı matematiksel hesaplamaların bilgisayar programları tarafından hatasız bir şekilde yapılabildiğini biliyoruz. Dolayısıyla öğrencilerin beyinlerini bir yığın matematikle doldurmak, artık modası geçmiş bir eğitim yöntemi. Bu sebeple okullarda teknolojiyle bütünleşmiş eğitim yöntemlerine odaklanmamızın vakti geldi. Teknoloji hızla çevremizdeki dünyayı değiştirirken, birçok insan teknolojinin insan zekâsının yerini alacağından endişe ediyor. Yakın gelecekte okulların, öğretmenlerin dahası eğitimin ortadan kalkabileceğiyle ilgili düşünceler var. Bana kalırsa, eğitim asla ortadan kalkmayacak. Sadece farklı formlar alacak. Arden’in Beyninizi Yeniden Yapılandırın adlı kitabında da belirttiği gibi teknolojik gelişmeler, yaşamın her alanında büyük değişimler gerçekleştirmek gerektiğini gözler önüne seriyor. Örneğin, günümüz dünyasında kütüphanelere giderek öğrenmek istediğimiz bilgiyi saatlerce hatta günlerce kitapları inceleyerek edinmek zorunda değiliz. Arden’in de örneklediği gibi bugün internet aracılığıyla sanal kitaplara kolayca ulaşabiliyor ve böylece zamandan da tasarruf edebiliyoruz. Gelecekte, öğrenciler farklı yerlerde ve farklı zamanlarda istediklerini öğrenebilecekleri daha fazla fırsata sahip olacaklar. Artık elektronik aletler sayesinde her an ve çok kısa bir sürede her türlü bilgiye ulaşmak mümkün. Bu sayede teorik kısım sınıf dışında öğrenilebilir hale gelecek. Örneğin, bugün bile üniversitelerde internet üzerinden yürütülen dersler mevcut. Pratik kısmın ise yüz yüze etkileşimli olarak öğretilmesi gerektiğini düşünüyorum. Yani gelecekte bizleri daha kişiselleştirilmiş ve daha özgür bir öğrenme biçimi bekliyor diyebiliriz. Farklı yetenek ve öğrenme şekline sahip birçok insan yıllardır aynı yöntemle öğrenim görmeye tabi tutuluyor. Bundan dolayı öğretim yollarını çeşitlendirmek faydalı olabilir çünkü öğretilen her konu aynı hedefi hedeflese de o hedefe giden yol, öğrenciye göre değişebilir. Kişiselleştirilmiş öğrenme deneyimine benzer şekilde, öğrenciler öğrenme süreçlerini kendileri için gerekli olduğunu düşündükleri araçlarla değiştirebilmeliler. Yani kendi tercihlerine göre farklı cihazlar, farklı programlar ve teknikler ile öğrenme şansına sahip olabilmeliler. Örneğin, bugün kullanımda olan eğitim videoları içeren internet siteleri sayesinde öğrenciler, ilgi alanlarına uygun olarak kendi müfredat programlarını oluşturabilmekteler. Okullar, öğrencilerin gelecekte çalışmayı planladıkları alanlarda onlara beceri verebilmeli ki gelişen teknolojiye ayak uydurabilelim. Mekanik tüm işleri yerine getirebilen robotlardan insan olarak farkımız olsun böylece. Gelecekle ilgili endişelere sahip olmamız gayet olağan; fakat bu bizi gelişmeleri takip ederek yeniliğe yatırım yapmaktan alıkoymasın. Teknolojiyi hayatlarımızı kolaylaştıran araçlara uygulayarak hali hazırda değişmiş yaşam şekillerimizi daha da değiştirmemiz artık yalnızca bilim kurgu filmlerinin konusu değil. Bunlar, çok yakın gelecekte yüz yüze geleceğimiz gerçekler. Dolayısıyla okullardaki eğitim sistemi, beyinlere bilgi yüklemesi yapmayı geride bırakmalı ve yaratıcı düşünce, etik, ekip çalışması, insan ilişkileri gibi meselelere eğitim sürecinde ağırlık verilmeli. Kaynak: Beyninizi Yeniden Yapılandırın, John B. Arden. Çev. Nuray Önoğlu. Okuyan Us Yayınları, 2017. Yaz geçer yine gelir Yaz geçer iyi gelir sözcükler… Yalnız bir operanın suskun çığlıklarıyla başlar yaz. Suskunluklarda kaybolmanın hikâyesini anlatır ziyaretçisine. Her yaz gelir opera, ışıkların ardından sahne her şeyiyle sonunda susması beklenende, bu kez yazacak. Son dakikaya kadar erteliyor susmayı, çığlık çığlığa duygularını, şarkılarını, sözlerini, her şeyini umarsızca aktarıyor ziyaretçiye. Erteliyor susmayı, erteledikçe duruyor seyirci, heyecan artıyor adamın tükenen nefesinde, susmaya daha var. Konuşmaya başlıyor sesiyle, sesini dinliyor, bağırıyor sesine; ses ateşten, yanıyor boğazı, yandıkça yükseliyor çığlıkları, yandıkça daha fazla. Anlıyor adam, yaz gelmiş. Bakıyor ziyaretçisine, suskun. Öylece geceye dalmış yazdan habersiz, duyduğu seslerden çıkarmaya çalıştığı anlamlar içinde kayboluyor yüzü, o da kayboluyor. Bir kadın yüzü, hep kadın yüzü olur zaten. Yaza döneceğim der gibi dinliyor hayran hayran çığlıkları, belli ki hoşuna giden bir şeyler var sesin ateşinde, o da beklemiş yazı, suskun. Yanmamış boğazı, yazın acısı dolmamış ciğerlerine, ama sevmiş, anlamış belki de suskunca. Göz göze geliyorlar ziyaretçiyle, su. Kadın gülümsüyor, yağmur. İşte sonbahar geldi. Sesindeki bütün yaprakları döktü adam, sokakları kalabalık geldi. Sesine kalabalık karıştı biraz, biraz da sonbahar rüzgârlarının uğultusu. Kadının gözleri doldu, şiir yazmalıydı tam o an kelimelerini toparlayıp ve söylemese de göstermeliydi sesini. Ne diyecekti? Öyle çok, öyle derin. Yanıyordu nitekim sonbaharda sesi, yazmalıydı adama oturmak ziyaretçi işi. Ziyaretçi, o da biletsiz gelmemiş miydi herkes gibi? Düşündü ve bitti sonbahar; ağaçlar kurudu, her şeyden önce kadının gözleri döküldü. Son dakikalardı, hissediyordu zamanı durdurmak istese de boğazından, susması gerekiyordu, ne yaparsa yapsın susacaktı elbet. Nefesi tükendi, çareler tükendi, sustu. Kadın kalktı bu kez ayağa ve alkışlamaya başladı titreyen elleriyle. Elleri titriyordu, Titreme. Kadın soğuk Kış. Onca zamana rağmen kış gelmişti. Ayrıldıkları gündü. Yaz geçer iyi gelir sözcükler. Yazdı adam, kurdu kafasında ve yazdı kadının gidişini. Her şeye benzetti aşkı, her şeyi aşka benzetti. Her sese aşk diye koştu, her konuşulanı aşk sandı önce, öyle istedi, sesini kandıramadı. Kadının ellerinde eriyen karı düşündü, yaz gelir dedi. Ateş, güneş, hissettiği her sıcakta yazı aradı, kadını aradı. Ölüme doğru ve ölüme karşı bağırdı, sesiyle boğuştu, kurtulmak istedi, yaktı. Kışın ortasında yandı adam ama gelmedi yaz. Pes edip ellerine döndü, kurdu kafasında, hep dönüşü kurdu, biletsiz ziyaretçileri kurdu, kulak aşinalıklarını düşündü öncesini, hiçbirinde bu kadar ses yoktu. Kadının sessizliğini duymuştu kendi sesiyle, mısralarını okumuştu sahneden. Yazdı, iyi gelir sandı sözcükler. Herkes öyle sanmıştı, en büyük korkarlığı en büyük masumiyete gizlemişti yazılanlar yıllarca. Kurdu kafasından hep, söyledi sandı ve aldattı kendini defalarca. Sesini unuttu, ateşi unuttu; sıcak yazdı cennet yazar gibi cehennem sıcağı, anlattı bulup kaybettiklerini ve hiç farkına varmayıp yıllardır diline doladıklarını. Yaz diye ilkbaharı anlattı, önce o kaybetti yazı, sonra kadın. Yaz Sonu Şiirleri yazıldı onlar için son kez, yan yanayken birbirlerini izlemeye koyuldular aynadan, konuşmaya korktular. Baktılar, önce kadının sözleri döküldü, adam sustu. Paylaşmak için çok geçti artık sesini ve alkışsız bir sahneydi ayna. Boğazı düğümlendi Son düğüm Şiirlerin de sonu gelmişti. Söylenmeyen şeyler kalmıştı geriye. Bin yaz geçmişti üstünden o yazın, ama zaman yeni. Önce adam kapattı gözlerini, yandı, vakti gelmişti artık ve ayrıldı sahnelerden. Sonra kadın kalktı yerinden, elleri titredi. Biletini de cebine koyup öylece uzaklaştı, diğer bütün ziyaretçiler gibi. Yaz Bitti. TURK102-­‐3 Eren Gözde Anıl Fedakarlık Mümkün Mü? İnsanların, sadece kendilerini geçindirebilmek için ya da sadece basit ve pek de iyi olarak nitelendirilmeyen insani duygular sebebiyle çılgınca şeyler yaptığı bir dünyada yaşıyoruz. Ve elbette bunun üzerine çeşitli romanlar, korku hikayeleri ve distopyalar yazılıyor. Çıkarlar için Hayvan Çiftliği’nde olduğu gibi domuzlar “ Hepimiz eşitiz ama biz daha eşitiz.” diyor. 1984’te insanlar yok ediliyor ya da tabiri caizse siliniyor. Delicatessen’ de ise yenebilecek tonlarca tahıl ürünü olmasına rağmen apartman sakinleri, delileri, gelen kiracıları akşam yemeğinde servis ediyor.Verdiğim örnekler biraz aşırı gelebilir ancak sonuçta bu fikirler sadece bir insanın hayal gücünün ürünü. Yani neden olmasın? Kitap yazmak için bile eğer George Orwell bunları düşünebiliyorsa bu olayların yaşanmasının mümkün olduğunu söyleyebiliriz. Hatta Hayvan Çiftliği dönemin gerçeğini baskıya maruz kalmadan geleceğe aktarmak adına kurgulanmış bir kitap. Eğer Orwell gelecekte bir gün insanların bir Büyük Birader’in her sözüne inanabilecekleri, daha dün verilen “haberleri” unuttuğu bir dünyayı yazabiliyorsa belki distopyadaki her durum söz konusu olmaz ama bazı insan hakları ihlali, sosyal ve siyasi gerçeklerin olduğu gibi yansıtılmaması gerçekleşebilir. Neden olmasın? Peki ya neden? Neden insanlar kendi türüne bunları yapıyor, nasıl yapabiliyor? Nasıl Delicatessen’deki Fransız asıllı aile kiracılarının kasabı olabiliyor? Binadaki diğer insanlar nasıl buna göz yumabiliyor ve hatta kıyımın yapılacağı günü bekleyebiliyor? Neden kiracıların korku hikayesi kasabın kızının bir kiracıya olan aşkı sebebiyle son buluyor? Olmuyor. Yakışmıyor. Jean Paul Jeunet’ in de değindiği gibi filmde hava oldukça ağır, gerek ekonomik sıkıntıların gerekse yapılan kıyımların psikolojiye etkisiyle karakterlerin hareketlerinde depresif bir hava hakim. Eşi ile yaşayan orta yaşlı kadın türlü türlü yollarla kendini öldürmeye çalışıyor, çeşitli düzenekler kuruyor. Ölmek istiyor çünkü insanlığın geldiği bu noktaya katlanamıyor; ölemiyor, belki de bilerek düzenekleri engellenebilir bir şekilde kuruyor çünkü hala insanlıktan bir umudu var. Ya da insanların en basit duygularından olan bencillik öne çıkıyor ve kendi hayatı için kıyıma katlanmayı düşünebiliyor. Zaten hep aynı şey değil mi? 1984’te de, Hayvan Çiftliğinde’ de , Delicatessen’de de bir şekilde insanlar bencillikleri yüzünden başkalarının hayatını işkenceye, depresyon sancılarına dönüştürmeyi göze alıyor hatta bu eylemlerini şevkle gerçekleştiriyor. Ana problem de zaten bu bencilliklerine kılıf uydurabilmeleri daha doğrusu yaptıklarının kötü ve yanlış olduğunu göz ardı edebilmeleri. Belki de bencilliklerimizden, yanlış olduğunu bildiğimiz huylarımızdan insanlık olarak sıyrılabilsek hem tarihte, hem günümüzde hem de gelecekte huzurlu ve sorunsuz bir yaşam ortamı oluşturulabilirdi. Ancak maalesef bu duygular sanırım kurtulabileceğimiz ya da vazgeçebileceğimiz gerçekler değil. Tarih boyunca da olduğu gibi hükümdarların, günümüz adıyla devlet başkanlarının, girdiği güç kavgaları, ego ve çıkar çatışmaları, halkı gözetmeksizin sadece kendi maksimum kırk yıllık refahı için yaptığı “yenilikler” devam edecek. İnsanlar intiharlara, depresyona sürüklenebilir ama topluluktaki mutlak güç sahibi kişi kendisini düşünmeye devam edecek. Ta ki topluluktaki sosyal döngü sekteye uğramaya başlayana kadar. Aynısı ya da çok benzeri sadece çok büyük paralardan ya da inanılması zor güçlerden bahsederken değil günlük hayatımızda da gerçekleşiyor. Domates çorbası örneği gibi. “Domates çorbası mı? Nasıl yani?” diyebilir hatta oldukça şaşırabilirsiniz ancak örnek son derece basite indirgenmiş bir şekilde neredeyse her gün yaşadığımız ve nezaketle hallettiğimiz ya da son derece sinirlendiğimiz TURK102-­‐3 Eren Gözde Anıl olayları oldukça iyi anlatıyor. Diyelim eşiniz domates çorbasını naneli seviyor ama siz nanesiz seviyorsunuz. Çorbayı pişirirken nane koyar mısınız? Yoksa öyle güzel olmadığını düşünerek kendi sevdiğiniz gibi mi yaparsınız? Ya da alternatif yollar üretip çorba yapılacağında bir gün naneli, bir gün nanesiz mi yaparsınız? Konu kendi küçük zevklerimiz olduğunda fedakarlık etmek zor olabiliyor hatta karşımızdakinin isteklerini önemsemeyebiliyoruz. Durum çok basit hatta saçma denilebilecek örnekler için bile böyleyken büyük güçlere sahip olmak için ya da yaşamak için bencil olmak herhalde çok da anlaşılamayacak bir durum değildir. Kaynakça Delicatessen. Dirs. Jean Pierre Jeunet, Jean Pierre Jeunet and Marc Caro. Perf. Claudie Ossard. 1991. Orwell, George. 1984. İstanbul: Can Yayınları, 2016. —. Hayvan Çiftliği. İstanbul: Can Yayınları, 2016. Elif Gözde KORKMAZ ASLA MEMUR OLMAYACAĞIM Yirmi bir yaşındayım ve yirmi bir yıldır memurlukla iç içeyim. Memurların en sevdiği şehir olan Ankara’da doğup büyüdüm ve bir memur çocuğuyum. Çalışan anne babanın çocuğu olmak farklı bir durumdur ama memur anne babanın çocuğu olmak daha da farklı bir durumdur. Doğduğunuz andan itibaren ebeveynlerinizin size ayırabileceği zaman kısıtlanmaya başlar ve bu ömür boyu devam eder. Ömrünüzün ilk iki ya da üç yılında, annenizin size ayırabileceği zaman, sağ olsun devlet tarafından bir hak olarak tanınmıştır. Bu süre bittikten sonra ise, henüz bu kadar küçükken, anne ve babanızdan ayrı bir hayat yaşamaya başlarsınız. Bakıcılara ya da kreşlere götürülürsünüz. Sosyalleşmeye başlarsınız bir yandan. Bu durumda anne ve babanızdan bağımsız, başkalarından taklit ettiğiniz tavırlar geliştirmeye başlasınız. Ebeveynleriniz, bu tavırları kimi zaman yanlış bulup, sizinle ilgilenenlere şikayete giderler. Bu noktadaki tepkilerinin altında yatan sebebi hep merak etmişimdir. Çocuğuyla ilgilenemeyen, bu yüzden çocuğu, onlara göre yanlış büyüyen anne baba suçluluğu mu yatar bunun altında, yoksa gerçekten birilerini mi suçlamak isterler? Bu yazıya başlarken amacım, birilerini şikayet etmek ya da bu şekilde büyüdüğüm için mutsuz olduğumu vurgulamak değildi. Tam tersi, memnunum bu şekilde büyümekten. Fakat yazdıkça, şikayetim olan bazı noktalar olduğunu fark ediyorum. İlkokul dönemi mesela. Bence memur çocukları için bu dönem, en tuhaf dönemdir. Anne babandan bağımsız bir yere gidemezsin, ama gitmen gerekiyordur. Onlar da seni bırakmaz istemez, ancak yetişmeleri gereken işleri vardır. Sanki onlarla işe yetişmek zorundaymışsın gibi onlarla beraber uyanırsın, onlarla beraber hazırlanırsın. Koşa koşa okula yetiştirilirsin. Sınıfından birçok kişinin ebeveyni çocuğunu sıraya oturturken, senin ailenden biri okulun kapısında seni öpmüş, işe yetişmek için yine koşarak uzaklaşmıştır. Sabahlarını rahat geçiren anneler, çocuklarına güzel kahvaltılar hazırlarlar devamlı. Sınıfta görürsün neler hazırladıklarını. Sen keyifsiz kahvaltılarla geçiştirirsin sabahlarını, bazen simit ve peynir yersin sadece. Şimdi fark ediyorum, şu an kahvaltı yapmaktan hoşlanmayışımın temeli bu döneme dayanıyor. Keyif almıyorum kahvaltıdan, keyif almayı öğrenmemişim çünkü. Bunun gibi ileriye taşınacak bazı özellikler edinirsin bu dönemde. Geriye dönüp baktığındaysa, aynen şu an yaşadığım gibi, bazı eksikliklerle büyüdüğünü fark edersin. Tuhaftır yani bu dönem. Biraz daha büyüdüğündeyse, kendi isteklerinle anne babanın isteklerinin uyuşmadığı fark edersin. Onları anlamadığını fark edersin, onlar da seni anlamazlar. Boşluklar vardır yani ilişkinizde. Günde en fazla dört saat gördüğün bu insanlarla yeterince zaman geçirememişsindir. Kendi isteklerini oluşturmaya başlarsın. Genelde ergenlik dönemine denk gelir kendi isteklerinin oluşmaya başlaması. Hatırlıyorum, ben bu dönemde tek başıma bir şehre gidip gezmek istemiştim. Zaman, mekan ve diğer tüm koşullar da bu isteğin gerçekleşmesi için uygundu. Yılda sadece bir hafta diledikleri gibi tatil yapma alışkanlığına körü körüne bağlı ebeveynlerime de bu isteği bir türlü anlatamamıştım. Neden gidecektim ki? Ya başıma bir şey gelseydi? Yazın giderdik zaten, ne gerek vardı şimdi tatile? Buna benzeyen ve uyulmaları gereken çok keskin kuralları vardır memur evlerinin. Yılda bir kez tatil yapılır. Saat yediden sonra eve gelinen her saat geçtir. Düzgün insanlarla arkadaşlık yapılır, soytarılar hayatta kimseye bir şey katmaz. Bir hareketin doğrultusunda başka birinin rahatsız olup olmayacağını mutlaka düşünmelisindir, o senin rahatını hiç düşünmese de... Bu şekilde uzar gider liste. Yıllar içinde yeni maddeler eklenir, çıkarılır. Her koşulda, hayatının her noktasında aileni mutlu etmek, tatmin etmek ve iyi bir evlat olmak için bu kurallara uymalısındır, sen büyüyesin diye bin bir emek harcayan anne babanı üzmemelisindir. Senin yeni yeni kurmaya çalıştığın bireyselliğin, bu noktada ikinci plana atılabilir. Bence hiçbir şey bu kadar çok kural koymamalı insanın hayatına. İnsan hem kendine, hem de çevresine daha ılımlı yaklaşmalı bence, daha açık fikirli olmalı. Ne gerek var para kazanmak için hem kendini, hem aileni kısıtlamaya? Neden çocuklarını daha az göresin ki, neden çocuğuna güzelce kahvaltı yapmayı öğretemeyesin? Asla memur olmayacağım. Kendi hayatımın kurallarını kendim koyacağım. Ebeveynlerime, benim için yaptıkları her şey için minnettarım. Bana ilerde hangi mesleği seçmemem gerektiğini öğrettiler, bunun için de minnettarım. İkisini de çok seviyorum ama sitem ettiğim yerler de yok değil. Her zaman bağımsız ve özgür bir hayattan yanayım, ancak memuriyetin de, memur çocuğu olmanın da buna uyan hiçbir yanı yok. Keşke onlar da bunu görüp, kendilerine yeni yollar çizebilseler. KESKİN 1 KAAN KESKİN 21301203 Türkçe 101-Şube 018 Başak Berna Cordan 10.11.2014 İŞİNİ DAİMA İYİ YAP Hayata Yön Veren Öyküler,Akın Alıcı tarafından tarihe iz bırakmış insanların sözlerinin ve öykülerinin derlenmesiyle oluşturulan bir kitap. İlk bakışta klişe ismiyle göze çarpıyor kitabımız. Normal şartlarda ismi sebebiyle kitaba büyük ihtimalle soğuk yaklaşırdım fakat dedem sayesinde büyük bir yanlışın eşiğinden döndüm. Uzunca bir zaman yanından ayırmadığı, ısrarla bana ve kuzenime "Bunu okumalısınız!" diye nasihat ettiği kitabı dedem bitirir bitirmez ödünç aldım. Bunun ardından tesadüfen kitabı aldığım tarihten tam bir ay sonra şu an yazmış olduğum Türkçe ödevinin olduğunu fark ettim ve işlerimi bitirip ödeve sıra gelene kadar sabırla kitabı okumayı bekledim. Okuduktan sonra ise "Dedemin dediği kadar varmış." dedim. Bundan önce en son okuduğum öykü kitabı Guy de Maupassant'tan Mutluluk adlı eserdi. Bu iki kitabın konuları arasında dağlar kadar fark olsa da ikisini de bir solukta bitirdiğimi söylesem yalan olmaz. Bu yaşıma gelene kadar okuduğum kitapların sayısı olması gerekenden bir hayli az olsa da, böyle tavsiyeler sayesinde eksiğimi yavaş yavaş kapatıyorum. Kitabın içeriğine gelirsek başlığı her ne kadar klişe olsa da içeriği bakımından iyi bir derleme olduğunu hiç şüphesiz söyleyebilirim. Özellikle yazarın seçtiği kişilerin tarih sayfalarının tanınan isimlerinden olmalarının okuyucuların ilgilerini çektiği kesin. Yazarın derlemiş olduğu metinleri 3 ana başlık altında toplamış olmasının kitaba hem iyi hem de kötü bir etki yarattığını söylemeliyim. Aynı başlık altında yazılmış olan öykü ve sözler bir yerden sonra birbirini tekrarlamaya başlamış. Eğer kitabı dedem önermiş olmasaydı ve ayrıca sözleri KESKİN 2 söyleyenler zamanlarının en iyileri olmasalardı, kitabı bir yerden sonra okumak işkence gibi gelirdi. Kitabın ana başlıklara bölünmesi ise konu bütünlüğünü sağlamasına yardımcı olmuş. Özellikle konu başlıklarının sırasını doğru yaparak -Başarı Öyküleri,Gelişim Öyküleri,Hayata Dair Öyküler- okuyucunun kitabı su gibi okumasına yardımcı olmuş. Kitabın birinci bölümünde – Başarı Öyküleri-, olarak sayabileceğim bir söz bulunuyor. Katherine Hepburn(dört Oscar sahibi oyuncu)'nün söylemiş olduğu gibi "İnsan yaşadıkça anlıyor ki kendi kayığını kendin çekmezsen bir yerlere gidemiyorsun."(2012:12).Bu sözü okuduğum zaman kendimi biraz garip hissetim çünkü aynı sözü okumadan önce benzerini ben de kullanıyordum. O an anladım ki bu söz yaşadığımız dünyanın bir gerçeği. Kendin için çabalamazsan asla bir şey elde edemezsin. Örneğin ben dedemin bana okumam için ısrarla tavsiye ettiği kitabı gidip ondan almasaydım, şu an kendimin de kullandığı, ünlü oyuncunun sözünü öğrenemeyecektim. Kendim için çabaladım, kendim kazandım. Düşünceyi daha da desteklemek istersek, insanların iş hayatından önceki en önemli zamanları üniversite yıllarıdır. Bu zamanlarda öğrencilerin çoğu ilerdeki yaşamları için kendilerini geliştirmeye çalışırlar. Bazıları ise sadece yatar. İşlerin kendiliğinden olacağını zanneder. İleride yine ailelerinin desteğiyle bir yerlere gelebileceklerini düşünürler fakat yanılırlar. Aile insanı bir yere kadar getirebilir eğer kişi kendi gemisin kaptanı olup, dalgalarla fırtınalarla kendisi boğuşmazsa ya o gemi batar ya da o kaptanı batırırlar. Bu kitabın bana kazandırdığı en önemli şey, yaptığım işi sonuna kadar ve yapabileceğimin en iyisini yapana kadar devam ettirmem gerektiğini bir kez daha göstermesidir. Başarıya kolay yoldan ulaşamayız. Onu ancak tırnaklarımızla kazıya kazıya elde edebiliriz. Bu sürecin en başında hayat felsefemizi " her zaman en iyisi" olarak belirlemeli, gelişim sürecimizde ise karşılaştığımız engellere göğüs germeliyiz. İşin sonunu görebilmek için ön yargılarımızı kırmalı, kendimizi işin sonuna kadar en iyi şekilde motive etmeli, yaptığımız şeyi en iyi şekilde üretebilmek için onu nasıl yapacağımızı öğrenmeli, iki KESKİN 3 düşünüp bir yapmalı, hayallerimizi takip edip , inancımız doğrultusunda elimizden geleni yapmalıyız. Cervantes'in de dediği gibi "Kuru pantolonla balık tutulmaz."(2012:21) KAYNAKÇA Alıcı, Akın. Hayata Yön Veren Öyküler. İstanbul: Epsilon Yayınevi, 12.Baskı, Ocak 2012 Kerem ERDAL YÜZÖLÇÜMÜ KÜÇÜK, MUTLULUĞU BÜYÜK: AYVALIK Bir ilçe bir insanı ne kadar derinden etkileyebilir? Nasıl insanın duygularını değiştirebilir, hayata ufkunu genişletebilir, kalbinin bilinmeyenlerini ortaya çıkarabilir? Ben de inanmazdım bu kadar küçük bir yerin bana hayatı yeniden tanıtabileceğine, yıllardır süren bu algımı değiştirebileceğine... Neresi miydi bu büyük hayatımı derinden etkileyen küçük yer? Ayvalık; kalbimin sesi, mutluluğun adresi... Ayvalık'ı görmek yetmiyordu anlamak için, tanımak lazımdı; görünenin arkasındaki görünmeyeni, sanılanın arkasındaki bilinmeyeni bulmak gerekiyordu. Her yaz gidiyordum Ayvalık'a, geziyordum her yerini adım adım. Göremiyordum diğer yerlerden farkını, anlayamıyordum onu bu kadar özel kılanı. 17 yıl sonra anlamıştım neden bilinenin boyutları kadar küçük, gizemlerinin bir dünya kadar büyük olduğunu... İlçe değil, şehirden de öteydi Ayvalık; farklılıkların birleşip bir bütün oluşturmasıydı. Adeta bir yapbozun parçaları gibi, hepsi birbirinden farklı; oluşturdukları bütün aynı... Mutluluk yapbozuydu Ayvalık; bir tarafta geçmişten parçalar diğer tarafta günümüzden... Ama hepsinin amacı aynıydı, yüzleri güldürmek, üzüntüleri unutturmak, hayal penceresini aralamak, hayatı tekrardan anlatmak... Nasıl bulunabiliyordu bu kadar farklı parça küçücük bir yerde? Nasıl yaratıyordu çok boyutlu mutluluğu yalnızca bir ilçe? Neydi bu ilçeyi şehrin bile ötesine çıkaran, ona tanımlanamayacak kadar yön kazandıran? Cunda; düşler harikası, zaman karmaşası... Sahildeki balıkçılar, lokmacılar, sohbet eden insanlardı zamanın günümüz boyutu. Kalabalık, belki de şu ana kadar gördüğüm en kalabalık sahildi. Zannederdim bu zamana kadar her kalabalığın baş ağrıttığını. Ama rahatsız etmiyordu o kalabalık, denizle birleşiyor sevinci oluşturuyordu. İnsanların yüzündeki mutluluktu tek görünen, düşünemiyordum her yerin tıklım tıklım olduğunu; bastırıyordu hepsini insanların heyecanı, gözlerindeki mutluluk... Çok ses vardı, belki hiç istemeyeceğim kadar; bu gürültünün farkına bile varamıyordum Cunda'da dalgaların sesi bastırıyordu hepsini, gözlerimi kapatıp hayal ediyordum geleceği... Mutluluk, belki de tek kelimeyle tanımlanamayacak kadar özel, güzel bir duygu... İşte gerçek mutluluktu Cunda sahilinde yürümek; rahatlıktı, gözlerdeki ışıltıları keşfetmek, kalplerin atışını dinlemek, hep birlikte gülmek, eğlenmekti. İşte bu yüzden artık benim için gizemli bir sahildi burası. Anlayamıyordum duygularımı nasıl bu denli yoğun yaşayabildiğini, nasıl üzerimde bu kadar etkili olabildiklerini... Yalnızca bu muydu Cunda'yı Cunda yapan, diğer yerlerden ayıran? Tabi ki de değildi, Cunda'da başka bir boyutu daha vardı zamanın. Geçmişin somutlaşmış haliydi adeta Cunda. Küçük sokaklardı heyecanı oluşturan, her seferinde keşfetme arzusuyla, bilinmeyenleri bulma isteğiyle sevinci kovalamayı sağlayan... Taştan küçük evlerdi geçmişi anımsatan, o günlerin saflığını, rahatlığını hissettiren; bütün dertlerden, sıkıntılardan uzaklaştıran. Büyük şehirlerin maketi gibiydi adeta, geçmişteki yansımaları gibiydi; evler küçük, sokaklar küçük, kafeler küçük... Yakın, uyumlu ve samimi... Korna sesi yerine doğanın sesi vardı burada; kuşların sesi, rüzgârın sesi, dalgaların sesi... Buydu yüzümüzdeki tebessümü oluşturan, tasalardan uzaklaştıran, boşluk içinde mutluluğu yaşatan... Yalnızca Cunda mıydı Ayvalık'ı bu kadar özel kılan? Sarımsaklı, yalnızca zihinsel değil fiziksel olarak da mutluluğu doruklarında yaşayabileceğiniz bir adres... Plajı belki de kelimelerle ifade edilemeyecek kadar güzel, manzarası belki hiçbir sahille karşılaştırılamayacak kadar ihtişamlı... Güneşlenmek bile heyecan veriyordu insana, bu güzel manzaranın tadını çıkarma fırsatı, vücudun rahatlığını hissettiriyordu. Denizi hiçbir yerde bulunamayacak kadar berrak, o güzel denizde vücuda değil adeta kalbe dokunuyordu dalgalar... Kalp atışlarını etkiliyor, heyecanı hissettiriyor hem bedensel hem ruhsal açıdan kayboluyorsunuz; sanıldığı gibi bir bulamama değil mutluluğun boyutları içinde bir kayboluş bu... Peki ya yok muydu Sarımsaklı'da geçmişin izleri, mutluluğa götüren tarih sinyalleri? Olmaz olur mu, fark edilenin yanındaki bilinmezlik; görünen cismin arkasındaki gölgedir Ayvalık... Küçük dondurmacılardı gerçek Sarımsaklı, elinde mısır olan çocuklar, gülüşen teyzelerdi Sarımsaklı... Buydu gerçek mutluluk, neşenin saflığı, güler yüzün en sade haliydi. İstemsizce mutlu ediyordu insanı Sarımsaklı, esnafların gözlerindeki gülümseme, küçük çocukların koşuşturmasıydı adeta kalpleri attıran, hayatı anlamlandıran... Ayvalık, belki sanıyorsunuz ki yalnızca küçük bir ilçe, ama değil işte Ayvalık öyle... Kalıpların ötesinde, ufkun ardında, kalplerin içinde... Sarımsaklı, Cunda her biri ayrı ayrı güzeller... Mutluluk, belki de hiçbir zaman sade mutluluğu bilmiyorsunuz, kolay kolay anlayamıyorsunuz ya da anladığınızı, yaşadığınızı zannediyorsunuz. Öyle kolay anlaşılmıyormuş işte gerçek sevinç, Ayvalık’mış mutluluk, öylesine gezmek değil özümsemek gerekiyormuş bu cennet diyarını, hayallerin ilçesini... İşte siz de istiyor musunuz farklı kapıları aralayıp mutluluk çıkışına ulaşmayı, bugüne kadar öğrendiğiniz mutluluk kavramını yalanlamayı, doğrusunu bulmayı, siz de keşfetmek istiyor musunuz ufacık bir yerin yaratabileceği kocaman harikaları? İşte o zaman Ayvalık’a gidin, yalnızca fiziksel olarak değil, kalbinizle gidin, didik didik inceleyin, duygularınızın derinliklerinde kendinizi kaybedin. Temel İçgüdü Hepimiz bir sistemin parçası olarak hayatımızı sürdürmekteyiz. Hepimizin uyması gereken kurallar, hesap vermesi gereken insanlar var. Bu kurumların hepsi toplumda bir asayiş ve düzen olgusu yaratmaya çalışıyor. Bunlar sayesinde kendimize “medeni” ya da “evrimleşmiş” deme hakkına sahip oluyoruz. Kendimizi hayvanlardan üstün, eğitim ve kültür ile ilkel dürtülerimizden arınmış sanıyoruz. Ancak farkında olmadığımız gerçek şu ki, ne kadar geliştiğimizi sansak da ruhumuzun derinliğinde en ilkel olarak anılabilecek insanlarla aynı içgüdüleri paylaşıyoruz. Sadece bu içgüdüler baskılanmış bir şekilde dışarı çıkmayı bekliyor. Modern hayatta insanlara küçüklükten beri aynı düşünceler aşılanıyor: Hareket etmeden önce sonuçlarını düşün, başkalarını rahatsız edecek bir davranıştan kaçın... Bu yolla insanlar bir nevi tekrardan programlanıyor ve topluma uyabilir, kalabalıkta bir başka yüz olabilir haline getiriliyor. Eğer bu yeterli olmazsa toplumun sopası, onun nükleer caydırıcısı olan kanun devreye giriyor. Kanun insanlığın en temel bir içgüdüsü olan korku ve dışlanmama ihtiyacına hitap ederek düzeni sağlamaya çalışıyor. Bu toplumsal kontrol taktiği o kadar köklü ki kendini dinlerde bile cehennem konsepti ile gösteriyor. Şu an beni sorunlarını sisteme yüklemeye çalışan havadaki bir başka yumruk olarak görüyor olabilirsiniz, ancak sizi temin edebilirim ki gerçek böyle değil. Açıkçası sistemin ve caydırıcıların gelişmiş bir toplum için olmazsa olmaz şeklinde nitelendirilebileceğini düşünüyorum. Bunlardan mahrum bir toplum anarşi ve kaos içinde yaşamaya mahkum olacaktır. Böyle bir toplumda gelişim olamaz, bilim ve sanat ilerleyemez. Ancak yaşadığımız gelişmeler dürtülerimizden tamamiyle kurtulmuş durumda olduğumuzu göstermez. İnsanlığın içgüdüleri bir köpeğe benzer, tasmayı tutuyor olmanız hep nereye gideceğini belirleyebileceğiniz anlamına gelmez. Kendinizi alıştığınız kuralların dışında bir yerde, William Golding’in “Sineklerin Tanrısı” adlı eserinde betimlediği gibi ıssız bir yerde kendinizi bulduğunuzu düşünün.1 Sizce böyle bir ortamda içinizdeki medeniyeti korumayı başarabilir miydiniz? Yoksa kitaptaki karakterler gibi kendinizi vahşiliğin pençesinde mi bulurdunuz? İtiraf etmesi bazılarımız için zor olabilir, ama aslında hepimiz o kuralsız hayattan sadece bir kötü gün uzaktayız. Ne kadar olgunlaşsak da, ne kadar kendimizi eğitsek de içimizdeki hayvanın sesini ancak kısabiliyoruz, asla tamamiyle kapatamıyoruz. Eğer biz kendimizi o adada bulsaydık, hepimizin içgüdülerine yenik düşüp anarşiye teslim olacağına şüphem yok, değişen sadece pes etmemiz için gereken süre olacaktır. Kuralsız bir dünyada sadece tek bir gerçeklik vardır: üstün çık ya da boyun eğ. Herkesin birbirinin boğazında olduğu bir yerde hayat devam edemez, bu sebeple genellikle sinirimizi bozan toplumumuzun kurallarına aslında bir teşekkür borçluyuz. Peki, madem hepimizin dürtüleri ruhumuzun derinliklerinde gömülü, bunun hakkında ne yapmamız gerekiyor? Bence çözüm ne onu susturmakta, ne de onun bizim kontrolümüzü ele geçirmekte. Hayattaki çoğu şey gibi burada da bir dengeyi bulmak sağlıklı bir yaşamın sırrı. Ara sıra içimizdeki temel içgüdülere kulak vermemiz gerek. Biliyorum, bu bazılarına saçma ya da kendilerine yakışmayacak bir tutum gibi gelebilir, ancak bu gerçeği değiştirmez. Hepimiz aslında bir hayvanız ve bunu reddetmek ömür boyu yapay bir tutum sergilemek demek olacaktır. Hep medeni olmak adına başkalarına ses etmeden, kendini göstermeye çalışmadan geçen yıllar sadece ileride pişmanlık getirir. Gerektiği zaman içimizdeki sese kulak verip düşünmeden hareket etmeyi öğrenmemiz gerek, öbür türlü hayatı hep sahne arkasından izlemeye mahkum kalırız. Zaman geçtikçe bunun ne kadar doğru olduğunu ben de anlıyorum. Bazen aklım hareket emrini reddediyor, çünkü ona öğretilene, ona aşılanana aykırı buluyor. Bundan kurtulmanın tek yolu kendimi yeniden programlamak ve inanın, bu hiç kolay bir hedef değil. 1 Golding, William. “Sineklerin Tanrısı” New York: Coward-Mccan,1962 Hepimizin içinde bastırılmış bir içgüdü, eski zamanlardan beri kuşaktan kuşağa aktarılmış bir hayvan bulunmakta. Günümüz toplumu bu hayvanı ne kadar hapsetse de o varlığını hep sürdürmekte, bu sebeple onu inkar etmek ve kendini medeni sanmak sadece bir yanılsama olacaktır. Hepimiz gerekli koşullar sağlanırsa eninde sonunda o ilkel haline geri dönme eğiliminde, bu sebeple yapılması gereken bir denge tutturup bu dürtüleri bir avantaja çevirmeyi öğrenmek. Bu sayede hayatımızdki aradığımız ortak noktayı bulabiliriz. Eşitlik ve Hiyerarşi Herkesin mizacı kendinedir ya, benimki de öyle işte. Bazı kavramlar vardır ki beni hep üstüne düşünmeye, hakkında bir sonuca varmaya çağırır. Eşitlik mesela. Bütün insanlık olarak bayılıyoruz eşitliğe; kadın erkek eşitliği olsun, toplumsal eşitlik olsun. Uğruna mitingler yapılıyor, bayraklar sallanıyor, kalabalıklar ayaklanıyor… Bunlar bana hep çok sürükleyici fikirlermiş gibi gelir. Düşünsenize, herkes birbirinden farklı bu dünyada, kimsenin kimseye benzemediğini biliyoruz ama yine de biz herkesi birbirine eş görüp aynı davranmaya çalışıyoruz. Mümkün mü? Bana kalırsa herkes biraz da olsa farkında bu durumun. Neyse, amacımız eleştirmek değil; eşitlik ve hiyerarşi kavramları üzerine biraz düşünmek. Papaz kaçtı oyununu hemen herkes bilir diye düşünüyorum. Destedeki tüm papazları çıkarır, yalnız birini bırakırsınız. Daha sonra herkes sırayla elindeki çiftleri çıkarır. Böylece tek papaz kimde kalırsa o kaybetmiş olur. Bir gün arkadaşlarla bunu oynuyorduk, yanlışlıkla da desteye bir papaz eklemeyi unutmuşuz, doğal olarak hiçbir kart tek kalmadı. Böylece kimse yenmedi ve yenilmedi. O kadar sevdim ki o anı, sonraları oyunu bilerek öyle oynamaya başladık. Herkesin elindeki kartlar bitince Dostluk kazandı! deyip baştan başlıyorduk. Kimse yenip yenilmemeliydi bana göre, dostluk yenmeliydi, arkadaşlık yenmeliydi. Doğru olanı buydu. Tabii sonraları anladım gerçek hayatın bundan çok daha farklı, ve eşitliğin ne kadar ulaşılmaz olduğunu. Bunları size neden mi anlattım? Geçen gün okuduğum kitapta tam da benim bu düşüncelerime tercüman olan bir hikâye okudum. Haldun Taner’in Şişhane’ye Yağmur Yağıyordu kitabından Konçinalar. Konçina kelimesi meğer iskambil kâğıtlarında ikiden altıya kadar, yani diğerlerinin yanında en işlevsiz, hiyerarşi düzeninde en alt sırada olan kâğıtlara deniyormuş. Öğrenmiş olduk. İlginç bir hikâyeydi. İskambil destesindeki kartların hepsine resimlerine, oyundaki işlevlerine veya anlamlarına göre birer karakter oturtulmuş; sanki hepsi birer gerçek insanmış gibi kişilikleri, hayatları, yaptıkları şeyler anlatılmış. En son da konçinalara yer verilmiş. Ancak onlardan birer zavallılarmış gibi bahsedilmiş, hiyerarşi düzeninde diğerlerinin altında kalarak onları üst seviyelere taşımakla görevli zavallılar. Var oluşlarının sebebi sırf öbür kâğıtlara basamak olmak, onların üstün mevkiini sağlamaktır. Alt basamak olmasa üst basamak neye, kime övünecek?(52) Bu cümleyi okuduktan sonra dank etti kafama, Taner burada oyun kartlarını anlatmıyor ki, bizleri anlatıyor! Size de tanıdık gelmedi mi bu durum? Alttakilerin üstlerine basarak yükselmek, üsttekilere basamak olup onların yükselmelerine yardım etmek… Bunlar gayet de günlük hayatta içinde yaşadığımız düzen. Tabii durur muyum, bunu düşünüp durdum iki gün. Sonra da şöyle bir sonuca vardım: Biz insanoğlu doğanın bir parçasıyız. Ve diğer toplu yaşayan canlılar gibi biz de kendi topluluklarımızda hiyerarşi kuruyor, ve kurallarına uyuyoruz. Üstlerimize yaranıyor, alttakileri eziyoruz. İçgüdülerimiz bizi öyle yönlendiriyor çünkü. Ancak bir noktayı gözden kaçırıyoruz. Dünyada her şey karşıtıyla var oluyor. İyi kötüyle var oluyor, büyük küçükle, güzel çirkinle, uzun kısayla. Düşünsenize, bir varlığa yanındaki daha küçük olanla kendisini kıyaslamadan nasıl büyük diyebiliriz? Veya karanlığı bilmeden aydınlığı nasıl algılar, nasıl adlandırabiliriz? Kötüyü görmeden iyinin iyi olduğuna nasıl varabiliriz? Çevremizdeki her şey göreli değil mi? Başta bahsettiğimiz hiyerarşik düzende de aynı durum geçerli. Üst mevkii, alt mevkii var olduğu için var. Alt mevkii olmasa, üst mevkii olmaz. Mevkii kavramı bile var olmaz. Bu göreceliliği bizler yaratıyoruz. Evrende hiçbir şey de bir başkasıyla aynı değil, olamaz da. Her zaman benzerler arasında farklar bulunacak. Elbet biri diğerinden daha büyük, hafif, güzel, renkli vs. olacak. Dolayısıyla da görecelilik asla yok olmayacak. Ve hiyerarşi hep sürecek. Bunun sebebi evrendeki her bir şeyin kendine özgü olması. Bunda kötü bir şey yok, aksine heyecan verici bir durum bence. Bu nedenle, biraz sıra dışı olacak ama, eşitlik ütopik bir kavram ve doğanın kendisinde ona yer yok. Tabii ki burada bencil bir tutum izleyip ‘Bizden olmayanın var olmaya hakkı yok.’ gibi bir laf etmeyeceğim. Herkesin, her şeyin var olmaya hakkı var. Ancak bu varoluş ve içinde bulunulan koşullar hep görecelilik ile şekillenecek. Ve her şeyin var oluş çizgisi birbirinden farklı olacak. Doğanın bu kanununa saygı duymalı ve farklılıklarımıza saygı göstermeyi öğrenmeliyiz. Hiyerarşi kavramını, altta kalanın canı çıksın mantığından koparıp saygı çerçevesine yerleştirmeliyiz. İşte gerçek eşitliği o zaman göreceğiz. Ece Yılmazbilek TURK101-08 Muhammed KESİCİ21501507(YE)MEDYAHepimiz çekiyoruz. Kimimiz çile çekerken, kimimiz naz çekiyor. Kimimiz ızdırap çekerken,kimimizin canı çekiyor. Sürekli bir şeyleri çekip çekiştiriyoruz. Ha bu arada fotoğraf da çekiyoruz. Sahi fotoğraf neden ‘çekilir’ ki? Yani, niye bir anı bir makineyle ölümsüzleştirirken ‘çekmek’ fiilini kullanırız. O anı tüm zamanların içinden çekip bir makinenin o soğuk odalarına hapsettiğimizden dolayı mı? Kim bilir, belki ondandır.Fotoğraf çekmek demişken, niye çekiyoruz ki? O anı doyasıya yaşamak varken, ya da o anınbiricikliğinin tadını çıkarmak varken niye sürekli güzel anılarımızı bir belleğe kaydetme ihtiyacı duyarız? Kendi belleğimize güvenmediğimiz için mi? İleride böyle bir anı tekrar yaşamamaktan koktuğumuzdan ötürü mü? Ya da bu alışkanlığımız da sosyal medyanın günlük hayatımıza olan diğer katkılarından(!) biri midir?“Sosyal medya demişken ne ara bu kadar içli dışlı olduk biz bu teknolojiyle yahu? Nerede o eski kahve sohbetleri, ev misafirlikleri?” diyip bir klişeyi tekrarlamak istemiyorum ama sahiden ne oldu bize? Verdiler elimize birer akıllı telefon hayattan ‘soğuttular’ hepimizi. Hatta bir şekilde ondan ayrı kaldığımızda elinden oyuncağı alınmış çocuk gibimırıldanmaya başlıyoruz kendi kendimize. Peki neler yapıyoruztelefonumuzla? Sosyalleşiyoruz tabiki de. Yemeklerimiz sosyalmedyadaki fotoğraf portfolyomuzun büyük bir kısmını oluştururken oyemekten arta kalan büyük bir kısım ise maalesef çöplüklerin kaydahttps://www.blueclaw.co.uk/blog/2013/03/15/how-değer bir kısmını oluşturuyor. Uğruna ne emekler harcanmış kitaplarthe-food-industry-is-using-social-media/ kahve fotoğraflarımızın vazgeçilmez bir parçası oluveriyor aniden. Tabi o kitapların keşke kahvemizle beraber içebilseydik. Gerçi o kahve de o kadar çok oluyor ki bardağını bütün gün yanımızda taşıyoruz da yine de bitiremiyoruz. E soğuyor tabi haliyle.Fark ettiniz mi? Sosyal medyada sosyalleşebilmek için bir aracı ya da malzemeyi amacının dışında her türlü gerekçeyle kullanıyoruz. Bir insan sadece orada çekilmiş bir fotoğrafının olması için niye spor salonuna kaydolur? Sanki orada o fotoğrafı çekmesek diğer insanlar bizim spor yaptığımızı anlamayacak. Tabi yapmıyorsak anlayamazlar değil mi? O zaman şöyle bir durum da olabilir mi acaba: yapmadığımız şeyleri yapıyormuş gibi göstermek için sosyal medya mecrası inanılmaz bir velinimet gibi bir ortam. Peki bütün bunlar sizce doğru mu? Yani sosyal açıdan incelendiğinde bu durum etik mi? Sonuçta, bu yaptığımız doğrudanolmasa da dolaylı yoldan yalan söylemek anlamına gelmez mi? Yani yemediğmiz halde o fotoğrafın altına yazığımız ‘akşam yemeğim’ notu bir nevi yalan olmaz mı aslında? Halbuki gün içinde bunuhttp://www.citizenbrooklyn.com/news/eat-news/social-media-food-sculptures/ yapmak bize doğru gelmese de maalesef sosyal medyada bunu yapmaktan hiç çekinmiyoruz. Belki farkında bile değiliz bu durumun ama ne yazık ki gün geçtikçe bu ‘beyaz yalancılık’ mevzusu insanlar arasında yaygınlaşıyor. Her ne kadar yalanın beyazı siyahı olmasa da.Peki sorunun en başına dönersek: niye bu fotoğraflarımızı sosyal medyaya koyma ihtiyacı duyuyoruz? Bence bu durumun temel sebebi gösteriş yapmak. Diğer insanların bizi kıskanması gururumuzu okşadığından ötürü olsa gerek en özelimiz olsa dahi sosyal medyada herhangi bir fotoğrafı paylaşmak bizi bu günlerde pek rahatsız etmiyor. Her ne
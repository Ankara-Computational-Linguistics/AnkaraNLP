deneyeceğim. Değerli olduğumu kendime hatırlatacağım. Biliyorum, hayat bazen hiç istediğiniz gibi gitmiyor. En sevdiğiniz insanlar tarafından yıpratılıyorsunuz. Yalnız değilsiniz. Hepimiz ihanete uğruyoruz, kandırılıyoruz. Düşüncelerimizin hiç önemli olmadığını hissediyoruz. Dışarıda o kötü insanlardan çok var. Karşısındaki insanın ne hissedeceğini hiç önemsemiyorlar. Kendimizi onlardan korumamız lazım. Kendi kurallarınız olsun. Bir sınır belirleyin kendinize. En çok kırıldığınız konu hakkında olabilir. İnsanların o sınırı aşmalarına izin vermeyin. Kimsenin sizi üzmesine izin vermeyin çünkü hepimiz çok değerliyiz. Tek bir söze bile kırılacak kadar zayıf olmamalıyız. Her felaketin karşısında kendimizden emin dimdik ayakta durmalıyız. KAYNAKÇA Ünsal, Songül. Sevgili Küllü. İstanbul: Epsilon Yayınevi, 2016. 1 Erdoğdu Yasin Erdoğdu 21301118 Cahil likten Doğan Katillerİnsanlar neden birbirilerinin canına kast ederler, nedir bu cinayet işlemelerindeki amaç? İnsan hayatının değeri bu amaçların yerine getirilmesinden daha mı değersizdir yoksa insanlar bunu fark edemeyecek kadar körler mi? Yaşar Kemal de aynı konudan rahatsızlık duymuş olması lazım ki, bu eserinde toplumumuzun acı çektiği ‘töre’ cinayetlerinin üzerinde durmuş ve bu konudaki cahilliğin nelere sebep olduğunu, insanların birbirlerinin canına nasıl kıydığı güçlü bir analiz ile eserinde anlatmaya çalışmıştır. İnsanların birbirlerinin canını alabilecek kadar ruhsuz, kalpsiz olabileceğini hâlâ mantık çerçevesine sığdıramıyorken, cahilliğin ve bu cahillikten doğan toplumsal baskının ne denli sonuçlara yol açabileceğini gördükçe insan hayretlere düşüyor. Aslında çok da uzak değiliz biz bu konulara. Çoğu zaman haberlerde ‘Töre yine can aldı’ başlıklarını görüyoruz ve iki üç dakika üzülüp hayatımıza kaldığımız yerden devam ediyoruz. Çünkü suçluların neden böyle bir şey yaptıkları hakkında en ufak bir bilgi sahibi değiliz. Daha da kötüsü, olayın aslını merak etmememiz ve bu olaylara duyarsız kalmamız gerçek faillerin daha nice yaşamlar mahvetmesine sebep oluyor. 20. yüzyılın konu alındığı romanda, bir cinayetin sebebinin namus olması ise ağzımızı açık bırakıyor. Gelişmiş toplumların Ay’a çıktığı bir dönemde, bizim böyle namus cinayetleriyle uğraşmamız, toplumumuzdaki cahilliğin ne hat safhada olduğunu açıkça gözler önüne serebiliyor. Toplumumuzun bu denli dogmatik yargılara bağlı kalıp hiç kimsenin bu düzene ‘dur’ dememesi, herkesin bu akıntıya kapılıp sürüklenmesi toplumsal olarak gelişmemizi engelliyor. Namusun toplumumuzdaki önemli değerini inkar edemezken, namus adı altında yapılan sapkınlıkları namus içine dahil edemeyiz. Kan davalarını sebebiyle yapılan katliamlar toplumumuzu bölmekte olup yeni nesillerin, büyüklerin yolundan gidip 9 yaşındaki masum küçük bir çocuğun bile kendisini canından çok seven annesini öldürmesine neden olmaktadır. Olayın can alıcı noktası ise Hasan’ın annesinde de olduğu gibi insanların durumu kabul edip toplumun verdiği karara çaresizce boyun eğmesidir. Roman kahramanı olan Hasan’ın başından geçen talihsiz olayda Hasan ne kadar suçlu? Biz kendimizi Hasan’ın yerine koyacak olursak biz ne kadar 2 Erdoğdu karşı çıkabiliriz ki bu baskıya? Hepimiz bir derede akan suyun bir damlası misali toplumun bir parçasıyız ve dere ne tarafa akarsa biz de o tarafa sürükleniriz. Buna karşı koymak, biz yetişkinler için bile zor iken, küçük bir çocuktan böyle bir olgunluk beklemek ne kadar akla mantığa sığar. Yazarın, romanın sonunda da değindiği gibi bu karşı gelemeyişler, insanlar arasındaki kardeşlik, sevgi ve saygı bağlarını zedeleyip toplumsal birlikteliği bozmaktadır. Bu birlikteliğin bozulması milli bilincimizi yitirmemize neden olur. Milli bilinç geçmişte de olduğu gibi tek bir vücuda bürünüp önümüzdeki tüm engellere göğüs germemizi ve hepsinin üstesinden gelmemizi sağlar. Kısacası bizim ortak olarak sahip olduğumuz her şeydir. Bu bilincin kaybolmaması için de kendimizi olayın dışına itmeyip elimizden geleni yapmalıyız. Peki, suçu kimde bulmalıyız? 9 yaşında kendi doğrusunu bulamayacak kadar küçük olan, biricik annesini öldürmemek için elinden geleni yapıp en sonunda yine toplumun uyguladığı baskı altında ezilen bir çocukta mı; yoksa geçmişten gelen sapkın dogmatik yargıları yıkıp mantık çerçevesinde düşünemeyen, insan hayatının değerini anlamayan, özellikle bir annenin çocuğu için değerini hiçe sayan, kendi annesini öldürtmesi için küçücük çocuğa baskı yapan cahil bir toplumda mı? Karar sizlere aittir. Tabi ki suçluyu bulmaktan daha da önemlisi ise suçun kaynak noktası iyice kavrayıp bu tür olayların yeniden yaşanmasını önlemek ve daha nice Hasanların ortaya çıkmasına engel olmaktır. DOĞAN PARLAK 21602566 Yalan Bildiğiniz Gibi Yalan kavramı birçok insan için problemlerden veya içinden çıkılması zor olan durumlardan kurtulmak için koşa koşa gidilen bir yoldur. Bazısı ise bu sahte söz öbeğinin etrafında kurmuştur hayatını ve elde ettiği birçok, hatta her şeyi ona ve yansımalarına borçludur. İki durumun da ortak noktası karşılarındaki kişi veya kişilerden bazı bilinmemesi gereken şeyleri özenle saklamaları, yeri geldiğinde aldatmaya başvurarak o gizemi saçma bir bilgi ve hareketle doldurmalarıdır. Dünya üzerinde yaşamış, yaşıyor olan ve yaşayacak olan insanların bütününe, bir insanda en çok olmasını istediğiniz özellik nedir diye soracak olursanız, cevabının dürüstlük olacağına şüphe yoktur. Bunun sebebi kandırılmayı sevmeyişimizin yanı sıra birbirimize en içten şekilde güvenemeyişimizdir. Her zaman, hey yerde ne oluyor, ne bitiyor bilmek, öğrenmek istiyoruz. Hayatın kontrolünü bizden alacak bir şey geliştiğinde ise panik olup kendimizi kaybediyoruz böylece dengemizi şaşırıp içimizde içgüdüsel bir şekilde yalandan beslenen bir güvenememe problemi yaratıyoruz. Günlük hayata bir göz atarsak aslında kimsenin yalan konusunda masum olmadığını, en düzgün ve örnek olarak bellenmiş kişilerin bile aslında bu yola sık sık başvurduğunu, başvurmak zorunda kaldığını görürüz. Annesini ellerini yıkadığına inandıran bir çocuktan tutun da koskoca bir şirket için verilen bir önemli karar da bazı bilgileri çarptırıp çalışanları yanlış yönlendiren, onlara yalan söyleyen bir müdüre kadar çeşitlilik gösterebilir bu kavram. En büyük tartışma konularından biri ise bu yalanların bir rengi, yani bir seviyesi olup olmadığıdır. Beyaz yalan adı altında yatan o masum sözler bile yeri geliyor büyük bir çığ oluşturabiliyor. Kullanımı arttıkça yerde sürüklenen bir kartopu edasına bürünüyor adeta. İnsana kolay yollar sunarak onu dertlerle baş etmekten kurtarıyormuş gibi gözükse de aslında ona kolaya kaçmayı gösteriyor. Bir arkadaşımızın giydiği bir kıyafet konusunda bize görüşümüzü sorduğunu ve elbisenin de ciddi anlamda yüzüne bakılmayacak bir kıyafet olduğunu varsayalım. Önünüzde iki yol var. Ya yapılması gerekeni yapıp hiç kimsenin sevmediği dürüst bir insan olacaksınız ve doğruları yani elbisenin çirkin olduğunu söyleyeceksiniz, ya da elinizi atsanız tonla ulaşılabilecek olan insanlardan olup elbiseyi öve öve bitiremeyecek yani bir yalancı olacaksınız. Aradaki en önemli farklardan biri ise, güç olanı yani dürüst olanı seçerseniz insanlar tarafından takdir edilmeyecek fakat yapılmasını gerekeni yapmış olacaksınız. Diğer türlü ise herkesin sırtını sıvazladığı o “standart boy” insanlardan birine dönüşeceksiniz. Seçim sizin. Diğer ve en tehlikeli tiplemelerden biri ise yalan söyleyerek hayatını geçindiren ve temellerini buna dayandıran insanlardır. Ben merkezli bir hayat süren bu kişilerin kendilerini iyiye, daha iyiye taşımak için yapmayacakları bir şey bulmak imkansız denebilir. Çıkarcı olarak bildiğimiz bu insanların, sayılarının fazlalığı sebebiyle çevremizde çok fazla miktarda olduklarını kanısına varabiliriz. O tip birini tespit ettiğimizde ise bizim için ne kadar değerli olduğuna bakmaksızın aramıza bir Çin seddi örmeliyiz. Ne yazık ki bu duruma gelmiş insanlar kanserin son evresine benzemektedir. Geri dönüşü kesinle olmayacaktır, iyi bir gözlem ve analizle bir dahaki sefere daha dikkatli olunması gerektiği ,erken teşhisle bu tarz insanların yanından hızlıca ayrılınması gerektiği sonucuna varmalıyız. Sonuç olarak yalanın ne yeri olur ne de zamanı, hangi ayarda, kime söylerseniz söyleyin yalan, yalandır işte, neresinden tutarsanız tutun eninde sonunda elinize yüzünüze bulaşacaktır. Her ne kadar ömrünüzden çıkmayacak olsa da en azından miktarını azaltmaya çalışmak faydalı olacaktır, daha dürüst günler için. Pelin Akbayırlı Korku Kasabasına Bir Ziyaret İnsan ve korku. Birbirinden ayrılması imkansız iki kavram. Şöyle bir düşünüyorum da hayatı boyunca pek çok korkuyla yaşamak zorunda kalıyor insan. Yükseklik korkusu, kapalı alan korkusu, karanlık korkusu...Tüm korkuların temelinde ölüm korkusu olduğu düşünülse bile oldukça tuhaf korkulara sahip insanlar da yok değil. Kitap korkusu bile varmış korku literatüründe, “bibliyofobi” diye adlandırılıyormuş. İlk bakışta komik gibi gözükse de insanda korkular üzerinde düşünme isteği yaratıyor. Hayatta kalma içgüdüsüyle alakası olmadığını düşünüyorum kitap korkusunun, siz de bana hak vereceksinizdir. Oysa literatürde buna benzer onlarca korku türü tanımlanmış. Bu korkulara sahip olmayan insanlar genellikle saçma ve tuhaf buluyor bu korkuları. Bu korkulara sahip olan insanlar ise belki de bir ömür boyunca mücadele etmek zorunda kalıyor bu korkularla. Öyleyse korkularımızın kaynağı nedir? Hepsinin temelinde ölüm korkusu mu vardır yoksa altlarında farklı nedenler de yatar mı? Kendi korkularımdan bahsetmek istiyorum biraz. Yıllardır yükseklik korkusundan muzdaribim ve açıkçası bu beni biraz şaşırtıyor. Çocukluğumda oldukça tehlikeli hareketler yapmama, yüksek yerlere tırmanmama ve düşsem bile çok ciddi bir sağlık sorunu yaşamamama rağmen çok sonraları bende yükseklik korkusu oluştu. Çocukluğumu şöyle bir gözden geçirdiğimde bu korkunun oluşmasına neden olacak ciddi bir olay gelmiyor aklıma. Şimdilerde, çok yüksek olmayan bir yerin kenarından yürümek zorunda bile kalsam içimi çok güçlü bir korku duygusu kaplıyor ve aşırı derecede temkinli bir şekilde hareket ediyorum. Çocukluğumdaki merak ve cesaret kaybolup yerlerini tedirginliğe ve aşırı temkinliliğe bıraktılar. Bir kere düşsem, belki bu aşırılık ortadan kalkacak ve yerini daha “mantıklı” bir korkuya bırakacak. Alçak bir yerde bile düşme korkusu yaşayıp kendimi gülünç bir duruma düşürmeyeceğim. Yaşar Kemal de Tek Kanatlı Bir Kuş adlı romanında korkulardan ve korkuların insan hayatı üzerindeki etkilerinden söz ediyor. Yaşar Kemal, bu romanı yazarken askerlik yıllarında yaşadığı ilginç bir olaydan esinlenmiş. Kayseri’de, askerlik yaptığı kasabanın üstünde büyük bir taş varmış ve bütün kasaba bu taşın düşmesinden korkarmış. Romanda da posta müdürü Remzi Bey’in Yokuşlu Kasabası’na tayini ve eşi Melek Hanım ile yaşadığı tuhaf yolculuk anlatılıyor. Yolculuk bitiminde karşılaştığı tüm insanlar kasabaya kesinlikle gitmemeleri gerektiğini söylüyor ama hiçbiri nedenini bilmiyor. Sonradan anlaşılıyor ki yıllardır kasaba sakinlerinin üstüne kaya düştüğü sanılmış ama aslında kasaba olduğu gibi yerinde duruyormuş. Kasabayı ziyaret etmeye cesaret edebilen kimse olmamış ve kasaba hakkında gülünç efsaneler türemiş. Tarihe baktığımda çoğu efsanenin altında üzerine gidilmeyen korkular olduğunu düşünüyorum. İnsanlar korkularının üzerine gidip korkularını aşmak yerine uzak durmayı tercih etmiş çoğu zaman. Geniş hayalgüçlerinin de etkisiyle oldukça yaratıcı ve kaynağı aslında korkular olan hikayeler türetmişler. Sahip olduğum farklı korkuları düşününce aslında gerçekçi olmadıklarını ve abartılı olduklarını görüyorum. Korkularımın üzerine gidip onları aşmayı denesem belki getirdikleri iç sıkıntısından ve tedirginlikten de kurtulabilirim. Bin defa kötü hissedeceğime bir defa hissederim ve korkularımı yenmiş olurum. Bunu söylemek dile kolay geliyor ama açıkçası korkularımı aşmaya çalışmaya pek yanaşamıyorum. Kasabaya gitmeye korkan insanlar gibi, korkularımı sürekli erteliyorum ve gülünç denebilecek korkularla yaşamak zorunda kalıyorum. Zamanla bu durum düzelir mi bilemiyorum ama yenemediğim bazı korkularım oldukça canımı sıkıyor ve kendi korku kasabamı ziyaret etme vaktimin geldiğini hissediyorum. Yaşar Kemal Tek Kanatlı Bir Kuş adlı romanında insan psikolojisini ve insanların korkuya bakış açısını oldukça güzel ve mizahi bir üslupla harmanlamış. Kısa bir roman olmasına rağmen oldukça fazla analize ve gözleme yer ayırmış. Herkesin kendinden bir şeyler bulabileceği bu romanın kesinlikle okunması gerektiğini düşünüyorum. SİMİT ve KARİDES Geçen hafta bir kitapçıda dolaşırken George Orwell’in Paris ve Londra’da Beş Parasız romanı ile karşılaştım. Gerek ülkemizde gerekse dünyada büyük bir çoğunluk tarafından bilinen yazarların ülkemizde az bilinen romanlarından birisini okumak istiyordum uzun süredir. Bu yüzden bu kitabı görür görmez hemen alıp okumaya başladım. Kitabı okumaya başladığımda kitabın konusundan haberdar olmadığım için konusunun yazarın daha meşhur olan diğer romanlarına , Hayvan Çiftliği ve 1984 gibi, benzeyeceğini düşünmüştüm ancak yanılmışım. Orwell hayatında maddi sıkıntılar çektiği bir dönemi anlatıyordu ve kitapta diğer romanlarında da karşımıza çıkan akıcı anlatımı kendisini yine gösteriyordu. Romanı okurken romandaki karakterler arasındaki gelir dağılımın adaletsizliği gözüme çarptı ve acaba günümüzdeki durum ne diyerek bu konuyu düşünmeye karar verdim. 4 kişilik bir ailenin açlık sınırının 1400, yoksulluk sınırının ise 4500 TL olduğu bir ülkede yaşıyoruz. Ancak gel gelelim ki asgari ücrete baktığımızda asgari ücretin açlık sınırını bile geçemediğini görüyoruz. Bu da şu anlama geliyor, ülkemizde eski aile düzenini devam ettiren aileler -evin babası çalıian ve eve parayı getiren, evin annesi ev hanımı olup temizlik, yemek yapan ve çocuklardan oluşan geleneksel yapı- asgari ücretle açlık sınırının altında bir yaşam sürüyor. Evin gelirinin yoksulluk sınırını geçebilmesi için 4 kişilik bir ailede 3 kişinin asgari ücretle çalışması ya da ailenin ebeveynlerinin ikisinin de çalışıp en az birinin asgari ücretin iki katı kadar kazanması gerekiyor. Bu koşulu ülkemizde birçok aile sağlayamadığı için insanların belirli bir kısmı yoksulluk ve hatta bazıları açlık sınırının altında yaşıyor, yani karınlarını dahi doyuramıyor bazı bireyler. Ülkemizdeki zengin kesime baktığımızda ise dudak uçuklatan durumlarla karşı karşıya kalabiliyoruz. Bazılarının İstanbul’da denize nazır, içi yardımcılarıyla dolu yalısı varken bazılarının da birbirinden pahalı arabalardan oluşan spor araba koleksiyonu var. Hatta bazen bunların ötesinde para göstergeleriyle karşılaştığın oluyor, “Bu insanlar bu kadar parayı nasıl kazanmış acaba?” diye düşünmeden geçemiyorsun. Zengin kesimin günlük hayatlarında kullandıkları arabalara bile bazen nasıl binebildiklerine şaşıyorum. Düşünüyorum bazen, benim öyle bir arabam olsa binebilir miydim diye, büyük ihtimalle arabanın başına bir şey gelirse diye arabayı kullanmaktan bile korkardım Fakir kesim karnını zar zor doyurup ailesini zar zor geçindirirken zengin kesimin bu kadar lüks odaklı bir hayat sürdürmesi bana oldum olası garip gelmiştir. İnsanların belirli bir kısmı sokaklarda zorlu koşullarda çalışarak zar zor midesine birkaç parça bir şey sokarken başka bir kesimin ise her akşam en az 5 çeşit yemek yemesi beni gerçekten üzüyor. İnsani olarak bakıldığında bu ciddi sorunun çözülmesi gerektiği kanısına anında varılabiliyor ancak birçok insan bu sorunun çözümünün nasıl olması gerektiğine bir türlü kara veremiyor. Bazıları bu durumdan devleti sorumlu tutarken bazıları ise zengin kesimi sorumlu tutuyor. Bence her ikisi de geçerli bir faktör. Çünkü ne kadar bu sorunun önemli kaynaklarından birisi devlet olsa da tek sorumlusunun o olduğunu söylemek yanlış olur. Bana sorarsanız zengin kesime de fakir kesime de bu sorunun çözümünde bir sorumluluk düştüğünü söyleyebiliriz. Yoksul kesim elindeki fırsatları değerlendirmediği ya da değerlendiremediği için böyle bir durumda olabilir. Zengin kesim ise toplumun kalkınması ve zengin kesim ve yoksul kesimin hayat standartları arasındaki farkın azalması için maddi durumu iyi olmayan kesime sadece devletin sorumluluğu olarak görünen olanakları yaratma konusunda devlete yardımcı olmalıdır ve halka yol göstermelidir. Fakir kesim ise eline geçen olanakları değerlendirmeli ve bu olanaklarla gelişme kaydetmelidir. Toplumun durumuna baktığımızda zengin kesim ile yoksulkesim arasında çok kesin bir çizgi olduğunu rahatlıkla görebilirsiniz. Bir taraf karnını simit ve peynirle doyururken diğer taraf her akşam yemeğinde 3-4 çeşit yemesi sınıfsal uçurunum ne kadar büyük bir sorun olduğunun bir göstergesi bence. Ancak zaman içinde bu keskin eşitsizliğin giderilmesine yönelik adımlar devlet ve halk tarafından atılırsa bu çizginin zamanla belirsiz hale geleceğine ve hatta bu farkın ortadan bile kalkabileceğine gönülden inanıyorum. Faruk Oruç Sokaklarında Ayaklarımı Sürüdüğüm Ülke: İngiltere İlk uçağa binişim... Tedirginim sanki biraz. Eee, kolay mı? Kim bilir kaç film izledim uçakların okyanusa düştüğü ya da havada çarpıştığı. Aman, diyorum, saçmalama. Gittiğin yeri düşün sen. Göreceğin yerleri, tanışacağın insanları... Rahatlıyorum ondan sonra. Tam tersine çok da eğlenceli geçiyor uçuş, özellikle de kalkış. Uçak havalandığı anda heyecandan küçük bir çığlık atıyorum hatta. Havaalanına vardığımızda pasaport kontrolünden geçiyoruz. Aklıma tam o sırada Cem Yılmaz'ın anlattıkları geliyor. İnceden bir ürperiyorum. İngilizceme güvenmediğimden değil ama insan bir geriliyor ister istemez. Komedyenin tavsiyesine uyup memureye tek kelimelik cevaplar veriyorum. O da sağ olsun bana çok acı çektirmiyor. Rahatlamış olarak teşekkür edip arkadaşlarıma katılıyorum. Geçici ikametgahımız Brighton'a varıyoruz. Okyanusa kıyısı olan şirinceden bir şehir burası. Kafanızı nereye dönseniz gençle karşılaşıyorsunuz. İçim ısınıyor birden. Bana burayı sevdiren özelliklerinden biri de zamanında hippiler tarafından istila edilmiş olması. Sokaklarında yürürken zebra desenli evi görünce iyice inanıyorum buna. Elimde olmadan imreniyorum. "Vay arkadaş," diye geçiriyorum içimden, "o zamanlar burada olmak varmış. Neler yaşarmış, neler görürmüşüm kim bilir." Gezerken yoruluyoruz, önümüze çıkan Marwood isimli kafeye giriyoruz arkadaşlarımla. Marwood Kafe Kapıdan içeri girdiğimiz anda hiç beklemediğimiz türden bir mekanla karşılaşıyoruz. Tavana çakılı Action Man'ler, köşede duran terzi mankeni ve duvardaki dövmeli zebra resmi karşılıyor bizi. İlk şaşkınlığımızı attıktan sonra nihayet sipariş veriyoruz. Rehberimiz bize Builder's denen çayı denememizi tavsiye ediyor. Geleneksel bir İngiliz çayıymış. Milli sporu çay içmek olan bir millete mensup olduğum için tabi ki beğeniyorum. Arkadaşlarımla İngiliz soyluları gibi küçük parmaklarımızı kaldırarak İngiliz çayı içip bir yandan da Monopoly oynuyoruz. O kadar hoşumuza gidiyor ki kafe, ilerleyen günlerde de sıkça gidiyoruz Marwood'a. Akşam bizi evlerinde misafir edecek olan aileyle tanışıyoruz. Sarah, partneri Fernando ve kızları Jessica ile Sophia yolda bizi soru yağmuruna tutuyorlar. Yolculuğumuz nasıldı, Brighton'ı soğuk bulduk mu, daha önce İngiltere'ye geldik mi, Sünger Bob sever miyiz ve daha neler neler. O zaman bir kere daha farkına varıyorum ön yargının ne kadar kötü bir şey olduğunun. Kim bilir kaç defa işittiğim "İngilizler soğuktur" genellemesi gözlerimin önünde paramparça oluyor. Sarah bize Bodrum'u ne kadar beğendiklerini anlatıyor sonra. "Haklısın, Bodrum çok güzeldir" diye cevap veriyorum içimden devam ederek konuşmama, "bir de o kadar pahalı olmasa..." Eve varıp yerleştikten sonra arkadaşımla canımız sıkılıyor, yürüyüşe çıkmak istiyoruz. Hem böylece etrafı da tanımış olmak amacımız. Bunu Fernando'ya söylediğimizde bir an afallıyor. "Yoksa sokaklar güvensiz mi?" diye soruyoruz. "Son derece güvenli" diyor. Dışarı çıktığımızda anlıyoruz ev sahibimizin neden afalladığını. Saat dokuz olmasına karşın sokakta in, cin top atıyor! Ipıssız. Kimsecikler olmadığı için güvenlik sorunu diye bir şey de yok doğal olarak. Ne bir açık dükkan, ne bir tane kedi, ne geçen bir otobüs var. Hayal kırıklığına uğramış biçimde eve dönüyoruz. Ertesi sabah ters yönden akan trafik yüzünden biraz kafamız karışsa da otobüs durağını buluyoruz. İngiltere'nin o meşhur iki katlı, kırmızı otobüslerinden biri az sonra duruyor. Kapı açılıyor ve o da nesi? Otobüs şoförünün kulağında küpe var! Öyle şaşırıyorum ki, bir kaç saniye boyunca ben şoföre bakıyorum, şoför bana bakıyor. Türkiye'deki bıyıklı, göbekli ve "arkalarda boşluk var, hissedebiliyorum" bakışlı şoförlerden sonra o adam bana çok garip geliyor. "Günaydın" diyor bana ve ben de silkinip kendime geliyorum. Ardından selam verdiği için tekrar şaşırıyorum. Etrafı daha iyi izleyebilmek için üst kata çıkıyoruz. Manzara muhteşem! Solumuzda okyanus, sağımızdaysa uçsuz yeşillik var. O kadar hoşuma gidiyor ki bu görüntü, o gün günlüğüme şöyle bir not düşüyorum: "Kara kışında bile yemyeşil çayırları olan memleket güzeldir arkadaş!". Birkaç gün sonra, Londra'daki Aslan Kral müzikaline gitmek için bilet alıyoruz. Gitmeye karar vermem biraz da arkadaşlarımın ısrarıyla oluyor. Çünkü müzikalleri sığ ve yapmacık bulurum. Ve böylece bir defa daha ne kadar yanıldığımı görüyorum Lyceum Theatre'daki olağanüstü gösteriyi izlerken. Tek boş koltuğun olmadığı salonda, gözlerimizi kırpmadan seyrediyoruz. Hayvanları canlandıran oyuncuların doğallıkları bizi şaşkınlığa uğratıyor. Müzikler, danslar, kostümler ve maskeler bu oyunun ne kadar büyük emeklerle hayata geçirildiğini kanıtlıyor. Gösteri bittikten sonra büyük bir keyifle ayrılıyoruz oradan. Kızıyorum içimden kendime: "Sen miydin müzikalleri küçük gören?" Brighton'a dönmeden önce biraz Londra sokaklarında dolaşıyoruz. Bir önceki hafta günübirlik gezdiğimiz şehri bir de gece görme şansını yakalıyoruz. Binalarıyla, düzeniyle, nezihliğiyle bir kere daha gülümsetiyor beni şehir. Yürüdükçe yukarı çıkan eteğimi çekiştirmeye zahmet bile etmiyorum. "Unutma" diyorum, "burası Londra, Kızılay değil." Bir kadın olarak bunu düşünmek zorunda kalmamak hoşuma gidiyor. Batıl inançları olan bir insan değilimdir ama denemekten ne çıkar deyip yürüdükçe ayaklarımı sürüyorum caddelerinde bu koca şehrin. Bir umut, ileride buraya yine gelirim diye. Kim bilir belki yaşarım bile buralarda. Londra'daki St. James' Park On beş günün sonunda içim biraz buruk, inanmadığım batıl inancın gerçekleşmesi umuduyla veda ediyorum İngiltere'ye. Elif DİNÇ TURK 101-08 Kaynakça Marwood Kafe Fotoğrafı: http://1.bp.blogspot.com/-W5WwLfLKrFs/T6Oa3xr6GII/AAAAAAAAAUU/KSLrE4JG828/s1600/41790019.jpg KEŞKE “KEŞKE” DEMESEYDİM Keşke, dilek anlatan cümlelerin başına getirilerek “ne olurdu” anlamında özlem veya pişmanlık bildiren bir söz, bari, keşki (Türk Dil Kurumu). Sanırım hayatta en çok çekindiğim sözcük. Ama “keşke” sözcüğünün kaçınılmaz olduğunu da biliyorum. Çünkü insanoğlu aldığı ilk nefesten verdiği son nefese kadar öğrencidir. Yeni bir şeyler öğrenirken hata yapmamak, sonra bu hatalardan pişman olmamak mümkün değildir. Bugüne kadarki hayatımda hep keşke dememeye çalıştım. Ama en nihayetinde bir insan olarak hayatımın bazı dönemlerinde oldukça yanlış kararlar aldım. Bugünümden örnek vermem gerekirse, keşke akşam yemeğinden sonra o tatlıyı yemeseydim. Bunun yanlış bir şey olduğunun bilincindeyim çünkü kilo vermek için o kadar uğraşıyorum. Kendi nefsimle olan mücadelemi bugünlük kaybettim ve bunun için pişmanlık duyuyorum. Tabi ki bu örnek oldukça küçük bir pişmanlık örneği ve en önemlisi telafisi mümkün. Bir de telafisi mümkün olmayan, geçmişte yaptığın hatalardan dolayı geleceğini de kötü etkileyen keşkeler geliyor aklıma. Bazen önceki keşkelerim aklıma gelince düşünmeden edemiyorum “Acaba o zaman, o yerde başka bir şey yapsaydım, şuan nasıl bir durumda olurdum?” diye. Tıpkı Emrah Serbes’in Müptezeller’ inde geçen bir hikâyenin sonunda “Her ay evin taksitini ödedik de ne oldu? Bak uçup gitti elimizden balon gibi. Keşke seni ağlatmasaydık çocukken, keşke sana o akülü arabayı alsaydık.” dediği gibi. Sonra birden kendimi şu sözlerin içinde gibi hissettim “İnsan bugünü unuttu, dünü düşünüp pişman oldu, yarını düşünüp telaşlandı.” (Harmancı). Farkında bile olmadan bugünümü rezil rüsva ediyor olabilir miydim acaba? Bir taraftan yarına diğer taraftan geçmişe tutunurken, bugünlerimi kaç kere yüzüme bulaştırdım? İşte benim asıl korkum budur. Hayatımı elimden geldiğince gelecekte geriye dönüp baktığımda “keşke” demeyecek şekilde yaşamaya çalışıyorum bu yüzden. Ne kadarı doğru ne kadarı yanlış bilmiyorum keşke dememek için yaptıklarımın ancak insanların genelinde gördüğüm daha başka bir şey var. Modern toplum insanları geçmişe yönelik pişmanlıklardan çok gelecek kaygıları yüzünden bugünlerini es geçiyorlar. Yine kendimden örnek vermem gerekirse, çok değil iki, üç sene önce üniversite sınavına hazırlanan kendimi örnek gösterebilirim. İleride gireceğim bir sınav için, gireceğimi umduğum bir üniversite için yani kısacası gelecek kaygısıyla kaç günüm heba oldu sayamam herhalde. Lise yıllarımı dolu dolu yaşamak isterdim, çünkü bildiğim bir söz “bugünün tekrarı yok.” diyor. Gerçekten de üzerine düşündükçe insanı Carpe Diem felsefesine yaklaştıran bir söz bu. Carpe Diem felsefesi Türkçe haliyle “anı yaşa” demektir. Benim bu felsefeden anladığım şey ise her anını, her dakikanı hatta her saniyeni değerini bilerek, dolu dolu yaşamaya çalışmaktır. Başka bir deyişle geleceğe veya geçmişe değil de şimdiye odaklanmak, şimdiyi yaşamak, yersiz gelecek korkuları olmadan, geriye dönüp değiştiremeyeceğim geçmişe bağlı kalmadan önüne bakmak diyebilirim. Özetlemek gerekirse insanoğlu hata yapar. Eğer hayatta yaptığınız veya yapmadığınız bir şey için pişmanlık yaşıyorsanız ondan çıkarabileceğiniz en güzel dersi çıkarın ve hayatına öyle devam edin. Hayatınızı bu andan itibaren dolu dolu ve mutlu yaşayın. En önemlisi tek bir gününüzü bile kaygılara ve pişmanlıklara feda etmeyin. Bundan sonraki hayatınızda “keşke”lerin olmaması dileğiyle… ENSAR KAYA 21502089 Kaynakça Harmancı, M. (tarih yok). Zaman Bilinci: 25. Saat Etkinliği. Nesil. Serbes, E. (2016). Müptezeller. İstanbul: İletişim. Türk Dil Kurumu. (tarih yok). Nisan 10, 2017 tarihinde Türk Dil Kurumu: http://www.tdk.gov.tr/index.php?option=com_gts&kelime=KE%C5%9EKE adresinden alındı Bu yazıma başlamadan önce sormak istediğim birkaç soru var. “Edebiyat nedir?”, ”Edebi değer nedir?” ve son olarak “Nasıl yazar olunur?”. Şimdi diyeceksiniz ki “Niye soruyorsun bunları?”. Hemen açıklayayım bugün incelediğimiz kitap bu üç sorunun cevabı nasıl verilmez konulu bir kitap. Hani kitap okurken aldığınız haz var ya o hazzı sizden bir anda çekip alan yerini acıma duygusuna bırakan bir kitap. Verdiğiniz paranın -Yanılmıyorsam şu an 22 TL- gittiği yere acıyorsunuz. Neden mi? Bu kitabı okumaktansa açıp izleyeceğiniz iki belki 3 Yeşilçam filmi size daha çok şey katacaktır eminim. Öptürmeyen Türkan ablamızdan bu kitapta bolca bulmak mümkün hatta Kemal Sunal’ın Zübük filmindeki İbrahim Zübükzade filmden alınıp doğruca kitaba yerleştirilmiş diyebilirim. Okurken hissetmeniz gereken şeylerden uzakta sığ bir köşede kalıyorsunuz. Anlatımda akıcılık namına hiçbir şey yok. Bunun sebebi kitabın ergenliğe yeni girmiş kızlarımızın kendince kitaplar yazdığı “wattpad” uygulamasından çıkmış olması. Bu sitedeki ya da uygulamadaki her neyse işte oradaki diğer tüm kitaplar gibi hiçbir anlatım derdi taşımadan “Sanat beğeni almak içindir, beğeni için de karşısındakine kölesiymiş ve hiçbir şeymiş gibi davranan erkek karakter gerekir.” Mantığıyla yazılmış. Okurken verdiğim paraya acımak dışında hissettiğim bir diğer şey de yeni nesil kızlarımıza acımak. Bu ve bunun gibi kitapların sonucunda (bkz. Kötü Çocuk) maço, dediğim dedik döven söven kadına dünyada cehennemi yaşatan erkeklerin çekici gelmeye başladığını gördüğümdendir bu acıma hissi. Klasikleşmiş üstün erkek ve hiçbir halt beceremeyen kız edebiyatının zamanının geçtiği kanısındayım ben. Dini,milli değerlere söven profesyonel dolandırıcı bir karakterin 16-17 yaş kız kitlesine okutulmasını da doğru bulmadığımı eklemek istiyorum. Düşünsenize kızınıza, kitabı alıyorsunuz. O bırakınca elinize alıp göz gezdirirken gördüğünüz şeylerden biri “Artık ölümü umut ediyorum hayatımda bu kadar kötü hissetmemiştim.”. Ergenliğinin zirvesindeki her şeyden etkilenen bir kıza bunu okuttuğunuzu görmek nasıl hissettirir size? Evet evet ben de öyle düşünmüştüm fazlasıyla kötü hissedip yazarına ve yayıncısına bir ağız dolusu sövecek hale getirebilir sizi. Şahsi fikrim yayıncı “Epsilon” isimli kıytırık yayınevinin o bir ağız dolusu küfürden fazlasını hak ettiği yönünde sorsanız iyi şeyler yaptıklarını gençlerin kitap okumalarını sağladıklarını söylerler. Bir zamanlar Model adında benim için “SAÇMA SAPANLIK” kavramının vücut bulmuş hali olan bir grup vardı. O grup yapardı saçma sapan şarkılar “Kimse yeni yara açamaz artık/Çok canım yandı acımaz artık/Bugün düşerse yarın kalkar/Bu kız kendine acımaz artık.” Gibi sözler içeren onlara da söverdim fazlasıyla. Bir neslin ruh halini aklını fikrini çöpe atmak belki de samanla doldurmak bu kadar kolay olmamalı derdim hep hala da aynı fikirdeyim o şarkı için ne hissediyorsam bu kitap için de onları hissediyorum. Kızınıza çocuğunuza kendine “yanmış bitmiş bir kibrit parçası” diyen 17 yaşında bir kızın olduğu kitap okutmak istemeyeceğinizi düşündüğümden mütevellit sizin de bana katıldığınızı düşünüyorum. Şuna da değinmek istiyorum “Yana yana yaşa, yanarak öl ve öldükten sonra da yanmaya devam et. Yanmak tüm varoluşunu tanımlıyormuş gibi.” bu gördüğünüz kitaptan alınmış bir söylem yahu senin hitap ettiğin yaş kitlesi 16-17 yaşında en büyük korkusu sokaktaki kedi ,köpek olan kız kitlesi büyük ihtimalle onların da burjuva kesimi kendine gel Büşra hanım. Bir de isim koymuş kitabına “Ölüme fısıldayan adam” yesinler senin adamını ölüme fısıldayışını. O adama söyle de Epsilon’un paragöz sahibine ya da yöneticisine Ömer Yenici’ye ya da oğlu Fırat Yenici’ye göndersin de o ölümü. Ülke boş bir insandan daha kurtulsun. En azından çocuğumuzun düzgün şeyler okuduğundan emin oluruz. Kaan Türkili Nuremberg Duruşmaları’nda Ahlakilik Problemi Eski bir yapım olan Nuremberg Duruşmaları’nda Amerikan hakimler tarafından Hitler zamanında hakimlik görevini icra eden Almanlar yargılanıyor. Film boyunca bu yargılanmayı izliyoruz. Yargılama esnasında birçok etik problem dikkatimi çekti. Amerikalılar savaşı kazandıkları için Almanlar’ı yargılıyor ve bu tamamen siyasi etmenlerden kaynaklı bir durum. Hal böyle olduğu için Amerikalı hakimlerin tarafsız olduğunu nasıl iddia edebiliriz? Filmdeki yargıç bize ne kadar tarafsız gösterilse de bunu kanıtlayabilecek hiçbir şey yok elimizde. Amerikalılar’ın Almanlar’ı yargılamalarının doğru olmadığını düşünersek, Almanları kim yargılayacaktır? İşlenen tüm suçlar Alman halkının üzerine büyük bir yük olarak çökmüş ve suçluluk duygusu tüm halkı esir almıştır. Her şeyi unutup yaşamlarına devam edebilmek için bu meselelerin bir an önce kapanmasını istediklerinden yargılanma süreçlerinden de memnun değildirler. Herkes ihbar edilme korkusuyla yaşıyor. Hiç kimse yargılama esnasında sorulan sorulara cevap dahi vermek istemiyor. Amerikalılar yargılamazsa bu insanları, onca işlenen suç karşılıksız mı kalacaktır? Başka bir etik problem ise, Feldenstein davasıdır. Bu davada hakimler o dönemin kanunlarına uygun karar verdiklerini iddia etmektedir. Kararlarını kanuniliğe dayandırarak meşrulaştırabilecekleri inancındalar. Ancak hukukçu dediğimiz şey asla bir teknisyen değildir. Bir kanunu uygularken o kanunun getirilerini, sonuçlarını vs her şeyini düşünmek zorundadır. Hitler döneminde Aryan olmayanlarla sosyal ilişki ve evleviyetle cinsel ilişki kurmak yasaktır. Irene Hoffmann isimli kadın, eskiden beri tanıdığı bir Yahudi’yle cinsel ilişki yaşadığı yönünde iftiraya maruz kalmıştır. Bu sebepten Alman mahkemeleri tarafından yargılanmıştır. Yargılama sonucunda Yahudi idam edilmiştir. Aryan olmayan biriyle ilişkinin yasaklandığı bir kanun ve bu kanunu uygulayan bir hakim var ortada. Aryan olmayanlarla ilişkinin yasaklanması , ırkçı bir yönü olmakla birlikte, insan haklarına oldukça aykırı bir kanundur. Bir hakim ya da bir hukukçu kanuna uyduğunu öne sürerek insan haklarını çiğnemesini haklı kılabilir mi? Aklımı kurcalayan diğer problem ise, Alman hakim Ernst Janning’in avukatının Irene Hoffmann’ı sorgulama biçimiydi. Avukatlar, meslekleri gereği duruşmanın gidişatını müvekkillerinin lehine yönlendirmelidir. Fakat bunu yaparken onları durduran bir meslek etiği olmalı mıdır? Avukat, Irene Hoffmann’ı sorgularken oldukça sert davranmış ve sonunda onu ağlatmıştır. Ayrıca gerçeğin ortaya çıkmasını temenni etmemiş yalnızca müvekkilinin lehine görülebilecek cevaplar almaya çalışmıştır. Avukatın tüm derdi hakimlerin kanuna uygun davrandıklarını göstermeye çalışmaktır. Tüm savunmasını kanunilik üzerine kurmuştur. Bana kalırsa, kanuna uymaları suçlarını hafifletecek bir durum değildir. Çünkü bu hakimler birer hukukçu gibi davranıp tarafsızlıklarını, bağımsızlıklarını korumalı, gelecekte olabilecek şeyleri öngörüp, insanın en temel haklarından olan yaşama ve eşitlik hakkını göz önüne alarak karar vermeliydi. Alman hakimleri yargılayan Amerikalı hakim Dan Haywood da büyük bir baskı altındadır. Siyasi koşullar değişmektedir ve ondan bu Alman hakimleri serbest bırakmasını istemektedirler. Hakim Dan ise tarafsızlığını korumak için büyük çaba göstermektedir. Kendi ülkesini mi korumalıdır yoksa bu suçluların cezasını mı vermelidir? Etrafında onu yönlendirmeye çalışan çok fazla insan vardır. Siyasi koşulların hukuktan bağımsız kalamaması, insanların değer yargılarını hukuka çok fazla karıştırmalarından mıdır, yoksa hukukun doğası mı budur? Yargıç Dan ise, filmde bize gösterildiği kadarıyla tarafsızlığını korumuştur ve tüm suçlulara ömür boyu hapis cezası vermiştir. Ancak Ernst Janning’e masum olduğunu düşündüğünü de söylemiştir filmin sonunda. Bu da bana, Dan’in, diğer hakimlerin o dönemki psikolojilerini anladığını ve özellikle de Ernst Janning gibi her kitabında adalet kavramına atıf yapan, adaleti öven bir hakimin bunu isteyerek yapmayacağına inandığını düşündürtüyor. Yine de öldürülen, işkence gören binlerce insan vardır, Dan de bu gerçeği göz ardı edememiş ve bu insanlara yapılanları karşılıksız bırakmamıştır. Kayıp Ruh'a bir ŞarkıHer İstanbul ziyaretimde bir ritüel hâline dönüştürdüğüm müze gezilerimden sonuncusu anlatılmaya değecek kadar ilginçti. 18 Eylül 2014'de başlamış ve benim henüz gitme fırsatı bulduğum Arter Müzesi'ndeki "Göçebe Bakış" sergisi ilginç bir atmosferde birkaç saat geçirmemi sağladı. Güneydoğu Asya bölgesindeki çağdaş sanat üretimine odaklanan bir grup sergisiydi. Yani benim aslında pek aşina olmadığım bir bölgenin ürünlerinin, kültürünün bir parçası sergileniyordu. Endonezya, Tayland, Filipinler, Singapur, Myanmar, Kamboçya, Vietnam ve Malezya'dan 36 sanatçının 40'tan fazla yapıtının yer aldığı serginin küratörlüğünü, bölgenin sanatı üzerine çalışmalar yürüten Iola Lenzi üstlenmişti. Bu beni heyecanlandırmaya yetmişti. Iola Lenzi sergide savaşa ve ölüme çokça yer veren objeler ve videolar kullanmıştı ve beni en çok etkileyen, sanatçı Araya Rasdjarmrearnsook oldu.Araya Rasdjarmrearnsook, 1957 doğumlu bir Taylandlı sanatçı. Genellikle görsel sanatlarda eserler veriyor ve eserlerinde çoğunlukla ölüm, kimlik arayışı, yalnızlık, toplum ve kadın konularınısıkça ele alıyor. Müzede yayınlanan üç kanallı videosu “Tayland Potpurisi”nde bir taşra morgundakisahipsiz kadavralara aşk üzerine şarkılar söylüyor. Bunlar Budizm'e özgü cenaze ritüellerininmasraflarını üstlenebilecek akrabaları olmayan, yoksul insanların bedenleri. Onlara metinler okuyansanatçı bu eylemini, yakılma töreninden mahrum bırakılmış bedenlere ihtimam göstermenin biryolu olarak görüyor. Yaşayanlar ile ölüler arasındaki geçirgen sınırın ötesine geçerek, bu bedenlerinruhlarıyla iletişim kurmaya çalışıyor. Her ne kadar yapıt, Araya Rasdjarmrearnsook'un sanatınıyoksullar, yalnızlar ve söz hakkı olmayanlara adamış olduğunun bir göstergesi niteliğinde olsa da,sanatçıyı anlamaya çalışırken ürpertiler hissediyorsunuz. Araya karşınızda ölümlerinden günlergeçmiş ve ayakları çürümeye başlamış ölü bedenlere cılız ve ürperti veren sesiyle aşk şarkılarısöylerken bambaşka bir atmosfer yaşanıyor. Ruhaniyet kavramını korkuyla harmanlayarak,bizleri tarifi zor bir hissiyata bürüyor. Biraz karanlık ama çiçeklerlebezenmiş bir his...Serginin birinci katında sanatçının bir diğer video yapıtı yer alıyor. Özgün kimliğine bağlıkalaraktan, başlatmış olduğu ritüellerinden zaman içinde farklı ritüeller yaratan sanatçı,“Yaşıyorum” adı videosunda bu kez bir kadın bedenini 'giydirmek' gibi bir mahrem rol üstleniyor vekadının bedenini tıpkı bir törene hazırlarmış gibi, yumuşak hareketlerle, güzel elbiseler ya da renklikumaşlarla örtüp süslüyor. Öyleki sanki giydirilen beden hâlâ yaşıyormuşçasına, kalkıp bir törenekatılacakmışçasına büyük bir özenle giydiriyor ölü kadın bedenini. Sûkunet içinde sessiz ve ağırhamlelerle...Araya Rasdjarmrearnsook elinde kitabı ile ölmüş bedenlere şarkılar söylerken onlara yakınlaşmayı, onlardan haberler almayı hedefliyor. Tek başına, elinde kitabıyla cam fanusun içine konulmuş ve üzerine su dökülmüş ölünün çürümüş ayakları önünde oturup aşk şarkıları okuyan bu kadın hem kendi hem cesedin ruhunun temizlenmesini sağlamak için uğraşıyorSanatçı hakkında biraz daha araştırma yaparken internetten izlediğim videolarından kadının bir sanatçı mı yoksa bir deli mi olduğunu anlama konusunda kafa karışıklıkları yaşamaya başladım.Evet korkuyla karışık da olsa bu denli ilgimi çekmiş ve takdirimi kazanmaya başlamış bu kadınıanlamaya gücümün yetmeyeceği bir yüzünü göstermiş oldu. Hatta öyle ki busatırları yazarken gece üçte odada yapayalnız Araya Rasdjarmrearnsook hakkında yazarken bile çiğve ürkütücü hisler hissetmeye başladım. İzlediğim bir videosunda ölü bedenleri bir ders sınıfınınkara tahtası önünde sıralamış olarak ve onlara ders anlatırken görüyoruz. Anlatırken arada onlarasorular yöneltiyor ve cevap alamayınca düşünmeleri için çokça vakitleri olduğunu söylüyor. Bubedenlere yakınlaşmak istese de günümüz aklının alamayacağı, garip hareketlerdebulunması bana gerçekten garip geldi. Sizce de çok garip değil mi?Deniz Saral NASIL İSTERSEN ÖYLE OLSUN Kimileri hayatlarını başkalarına adar, başkaları için yaşar; kimileri ise sadece kendileri için yaşar. Hayatlarını kendileri için yaşayan insanlar genelde halk tarafından bencil olarak nitelendiriliyorlar. Başkalarına adayarak yaşayanlar ise çoğumuzun gözünde, olması gereken. İnsanın ona verilmiş olan hayatını, fedakârlıklar yaparak başkaları için harcaması ne kadar doğru? Hepimiz bu hayata bir defa geliyoruz, ikinci bir şansımız yok. Kendimiz için, mutlu olmak için elimizden geleni yapmamız gerekmez mi? Sırf kendi isteklerine göre yaşadıkları için insanlar bencil olarak nitelendirilmeli mi? Bu hafta sonu sinemada izlediğim “Roma’da Aşk Başkadır” adlı film bu konudaki düşüncelerimin biraz daha netleşmesini sağladı. Filmde Maggie adında kocasından ayrılmış bir kadın kızıyla Roma’ya tatile gidiyordu. Roma’da ilk aşkı Luca’yla karşılaştı ve birbirlerini ne kadar çok özlediklerini fark ettiler. Diğer yandan Luca’nın annesi Carmen de gençlik aşkıyla evlenmek istiyordu. Luca’nın babasıyla isteyerek evlenmemiş olan Carmen, bir sene önce kocası vefat edince gençlik aşkından bir mektup almıştı. Mektuba göre belli bir gün ve saatte onunla buluşup evleneceklerdi fakat oğlu Luca bunu istemiyordu. Bu kargaşanın içinde ise benim aklıma takılan şu soru oldu; Carmen ve Maggie kendi mutlulukları için isteklerinin peşinden giderek ve çocuklarının bu konudaki düşüncelerini pek de önemsemeyerek doğru mu yapıyorlardı? Bence bu tam olarak da olması gerekendi. Çocukları annelerini önemsiyorlarsa ve gerçekten mutlu olmalarını istiyorlarsa zaten gerçek aşklarının peşinden gitmelerini isteyeceklerdir. Farklı bir bakış açısından bakmak gerekirse şöyle de diyebiliriz; herkes etrafındakiler için bir şeyler yapıp kendini önemsemezse günün sonunda kim mutlu olacak? Biliyorum gerçek hayatta böyle değil, tabi ki bütün insanlar etrafındakileri düşünmüyor. Bu nedenle de farklı iki insan tipi ortaya çıkıyor ve bir taraf daha çok eziliyor. Kendi isteklerine göre hareket edenler hayatlarını yaşarken sürekli başkalarını düşünenler de onların hayatlarını yaşamalarına yardım ediyor. Bu durumda bu yardımsever ve bencil olmayan insanlar hayatlarını yaşayamamış olacaklar. Sonra gün gelecek ve geriye baktıklarında isteklerinin peşinden gitmedikleri için pişmanlık duyacaklar. Çevremdeki hiçbir zaman kendi isteklerini dile getirmeyen insanları düşünüyorum. En küçük örnek olarak; yemek yemek için bir kafe ya da restoran seçilirken hep “Fark etmez” diyen taraf oldukları için hep arkadaşlarının beğendikleri ve seçtikleri yerlere gidecekler, hiçbir zaman onların istedikleri yerlere gidilmeyecek ve belki de bu olay mutlu olmalarının önünde küçük de olsa bir engel olacak. Bu “fark etmez”lerin, fedakârlıkların sonu gelmez, her konuda fedakârlık yapıldığında da bu, insanın mutlu olmasına büyük bir engel olur. Tam olarak da bu yüzden etraftakilere uyum sağlamayı bir kenara bırakıp, istediğimizi dile getirebilmemiz gerek. Hem de her ortamda ayağa kalkıp cesurca kendi kararlarımızı, isteklerimizi dile getirebilmemiz gerek. Mutlu olamadıktan sonra da bu hayatı yaşamasın ne anlamı kalır ki? Bu insanların, arzularının peşinden gidip mutlu olanlar da aşağı kalır ne yanı var? Ben film sırasında bunları düşünürken filmin sonu geldi ve fark ettim ki yönetmenle senarist de benimle aynı fikirdeymiş. “Roma’da Aşk Başkadır” şu sonu mutlu biten filmlerdendi. Sonunda Maggie de Carmen de istedikleri insanlara kavuştular ve Summer da beladan kurtuldu. Luca da Summer da kendi annelerinin mutlu olmalarını istemişlerdi; böylece anneler de çocukları için sevdiklerinden vazgeçmek gibi büyük bir fedakârlık yapmadı. Sonuçta herkes kararlarını kendi isteklerine göre vererek mutlu oldu. Başkalarına göre yaşamanın birilerini mutlu etme yolu değil kendine kötülük yapma yolu olduğu da belirtilmiş oldu. Furkan AKDAĞ Gerçekten Kokluyor Muyuz? Aslında herkeste olan, kimilerinin dikkat ettiği, kimilerininse asla dikkat etmeyeceği, belki de uzun uzun konuşulabilecek olmasına rağmen nadir bahsedilen konu: Koku… Kitaplarda üstünde pek durulmayan, çoğu zaman şarkılara konu olmayan, enteresan fakat hakkında ortada bir tık daha az söz olan konu… Bir sanat mı? Yoksa kimsenin göremediği gizli bir tehlike mi? Gerçekten huzur verebilir mi? Yoksa tüm yaşam enerjinizi bir anda çekebilir mi? Size birinden nefret ettirebilir mi? Aksine, birini kendine taptırabilir mi? Sevdiğiniz kişinin kokusunu biliyor musunuz? Hayır, parfümünden bahsetmiyorum. Ona sarıldığınızda burnunuza gelecek olan boynunun kokusu benim bahsettiğim. Veya yanınızda dururken duyabileceğiniz saçlarının kokusu. Şampuanı da değil tabii ki de bahsettiğim. ‘Öyle bir kokusu var ki keşke parfüm yapılıp satılsa.’ dediğiniz olduysa işte tam olarak o koku kısacası. Peki kaçımız hayatımızda belirli şeylerin kokusundan başka kokuları inceliyor ve ne kokladıklarını ayrıştırıyor ki? Kaçımız biliyor ki önemli olan sevdiğiniz kişinin kullandığı malzemelerin altında saklanan gerçek kokusu? Mesela deniz kokusunu her insan az çok seviyordur herhalde. Kaçımız kokladığı tuzu, yosunları, hatta balıkları fark ediyor? Ne yazık ki cevap çok azımız. ‘Deniz’ kokusu adı altında kafamızda bir düşünce var ve aslında gerçekten bilmiyoruz ‘deniz’ kokusun ne ve nasıl olduğunu. Peki bu kadar bariz ve gözümüzün önünde olan kokuları bile ayırt edemiyorsak günlük hayattaki diğer kokular? Her gün geçtiğimiz yollarda gerçekten araba egzozundan başka kokular yok mu? Her gün oturduğunuz sandalyeler, sıralar; baktığımız ama dikkat etmediğiniz tonlarca eşya… Gerçekten kokusuz mu bütün bunların hepsi? Yani aslında gerçekten koku alıyor muyuz? Yoksa aldığımızı mı zannediyoruz? Neden bu kadar arka planda peki insanların koku duygusu? Bir şeyin dikkatimizi çekmesi için çöp gibi kötü veya burunlarımızın direğini kıracak kadar ağır mı olmalı yani? Belki de ilk doğduğumuzda hepimizde iyi koku alma duygusu vardır da biz eğitilmemişizdir. Her aile çocuğunun iyi bir eğitim almasını ister hiç şüphesiz ve her aile ellerinden gelen en iyi imkanı çocuklarına sağlarlar. Peki neden kimse duyuları umursamaz? Eğitim dediğimiz şey çocuklara dayatılan kitaplar, ezberlenmeyi bekleyen formüller veya kaçırılmaması gereken dersler midir? Hatta biraz daha ileri gidersek eğitim bunlara ek olarak çocuğa nasıl kalkıp nasıl oturacağını öğretmek, hangi ortamda ne yapması gerektiğini anlatmak mıdır? Duyularımızı eğitmek de ayrıca neden eğitimin bir parçası olarak görülmez? Matematikte geliştiriyoruz kendimizi, sayılarda, hatta tuhaf tuhaf sayı içermeyip sadece harf içeren formüllerde. Ayrıca bunların hiçbiri ileride kullanılmayacak, sadece sınavlardan iyi not almaya yönelik gelişimler. Peki neden insan matematiğe verdiği önemin bir kısmını da bedeninin bir parçasına vermiyor? Daha detaylı koklayıp ayrıntıları kaçırarak hayattaki ufak ayrıntıları da kaçırmış olmuyor muyuz bir bakıma? Bazı kişilerden 'Kafayı yiyene kadar etrafı mı koklayalım yani?' tarzında sorular gelebilir. Tabii ki de bu değil anlatılmak istenen. “Deli, burnuyla görür gözleriyle göreceğine” ,benim istediğim değerlerini anlatmak ve fark ettirmek siz bunları okurken etrafınızda kaçırdığınız tonlarca kokunun. Gerçekten sevdiğinizin parfüm kokusunu değil de kendi kokusu alınsaydı, daha fazla sevilmez miydi? Bir tık daha bağımlılık olmaz mıydı? Kesinlikle o kişi nerede olursa olsun yanında bulurdunuz kendinizi sadece o koku için bile. Veya sevdiğiniz bir yerdeki her kokunun farkında olsanız orayı daha çok sevmez miydiniz? Sevmek bir yana, huzur bile bulunurdu oralarda. Çünkü sevdiğiniz bir her yeri her detayıyla hissetmek, eşi bulunamaz bir zevk olsa gerek. Kokunun karşı konulmaz gücü ve hissiyatının, parfüm ve çöp kokularının dışında da kokular olduğunun fark edildiği gün, dünyamız çok daha fazla güzel bir yer olabilir belki insanlar için. Kaynak SÜSKIND, Patrick. Koku. Çev. Tevfik Turan. İstanbul: Can Sanat Yayınları, 2016.Su Tılsım Akçam 21601275 İnsanı İnsan Yapan Duygu:Aşk Zeki Demirkubuz’un etkileyici filmi Kader (2006) bana aşkı ve sevmek için illa sevilmek gerekmediğini hatırlattı. Vildan Atasever, Ufuk Bayraktar ve Engin Akyürek’in başrollerini paylaştığı film yüreğe hançer gibi saplanıyor.Sevgi,aşk belki de bizi insan yapan en derin duygulardır.Birini sevince gün başka doğar.Güneş ışığını teninde hissetmeye başlarsın yeniden.Nefes almanın yaşamak anlamına gelmediğini tüm hücrelerinde hissedersin.Sokakta gördüğün ve belki bir daha hiçbir zaman görmeyeceğin insanlara bile bu tutkuyu anlatmak istersin.Herkese bu hisleri yaşamalarını dilersin.O insanla beraber bütün dünyaya bakış açın değişir.Her şey bir anda o ve onu hatırlatan şeylere dönüşür.Peki,ya sevip de sevilmezsen.O zaman her şey bir anda tam tersine döner.Yaşamaya değer gördüğün her şey anlamını yitirir.Geceler uzar.”O” insana söylemeyi isteyip söyleyemediğin her şey içinde volkana dönüşür.Değersiz hissetmek veya tekrar içten gülmek o insanın tek bir bakışına bakar.Gerçekçi bakmayı bırakırsın ya hani birini sevince,sevilmeyince tüm gerçekler sert bir rüzgar gibi bedenini sarsar.Sevmiyordur...Senin saatler boyu hayaller kurduğun,belki onun bile fark etmediği özelliklerini ezberlediğin insan seni görmemiştir bile.Belki dibindesindir ama insan fark etmek istediğini fark eder ya onun için fark edilcek bir detay olmadığını anlarsın.Biz seni görüyoruz diyen herkese o görmüyor diye bağırmak istersin.Çocukca gelen bütün bu durumlar bir anda içinden çıkılmaz bir hal alır.Kendini tesadüf olduğuna inandırdığın çok fazla saçma harakette bulunursun.Belki geçmişe dönüp keşke dememek için hissettiğin bu duygunun en sonuna kadar gitmek istersin.Ama bu duyguların acısı bile bir güzeldir.İnsanı olgunlaştırır.Sonra kalbine inen bu ilk darbeyi normalleştirmeye başlarsın.Onu hatırlatan her düşünceyi görmezden gelmeye başlarsın.Belki dünyanın en ağır yüküdür aklı sende olmayanı kalbinde taşımak ama bu duygunun vurgunu bile bir başkadır.Kafanda çözmeye başladığın anda bu hayali aşkın düğümlerini çözerken teşekkür edersin tüm kalbinle o insana çünkü kalbimizden geçen her yolcu bizi biz yapar.”O” insanın senin için öylesine biri değil de gerçekten “biri” haline geldiği günü düşündüğünde kalbin burulur belki ama yüzünde ufak bir tebessüm yer eder.Hissetmek güzeldir her duyguyu.Aldığın her nefes için şükretmeni sağlar.En güzeli de hiçbir zaman pişman olmazsın o insanı sevdiğine çünkü eğer şuan duygusuz bir insan değilsen ona borçlusundur bu durumu.Sevmeyi unuttuğumuz gün farkımız kalmaz ki herhangi bir eşyadan.Sonra kendi içinde affedersin o insanı.”Belki sevmedin ama bana sevmeyi öğrettin.Karşılıksız bir adım atabileceğimi,kendimden çok birini sevebileceğimi gösterdin”dersin.Onun sana göstermediği her duyguyu misliyle çevrene gösterirsin.Bilirsin çünkü birine değer vermek seni değerli kılar.Şu dünyaya anca sevginle imzanı atabilirsin.Karşılıksız iyilik yapmanın insanı tatmin eden bir duygu olduğunu fark ettiğin an olgunlaşmıssın demektir ve seni bu hale getiren bütün duygularına minnet duyarsın.Keşkelerden kurtulmalıdır insan ruhu ,çünkü keşke demek gelecek adına hayal kurmana neden olur.Umut bitmediği sürece aşk da bitmez.Bugün kalbindeki duvara ilk yıkıcı darbeyi vuran insanı affetmek için güzel bir gün.Affet ve seni sen yaptığı için teşekkür et.Affetmek keşkeleri yok eder.Yoluna devam etmeni sağlar.Ya sonra...Sonrası muamma iki seçeneğin var.Belki aşka tövbe edersin ama hep en beklemediğin anda çıkar o büyülü duygu karşına.Belki bir rakı masasında Zeki Müren “Ah bu şarkıların gözü kör olsun.” dedikçe içinden bir parça kopar da sesin çıkmaz.Sadece kaldırdığın her kadehte şerefine dersin.Diğer seçeneğin ise daha az acı verendir.Onu hatırlatan her bir anıdan kendini soyutlarsın ve kalbinin yeniden ritminin değişeceği o büyülü günü beklersin.Her iki durum da benim bu dünyaya,bu duygulara saygı duymamı sağlıyor.Hayatımızı güzel kılan bilinmezliklerdir bence.Yarın ne olacağını bilememek merak uyandırır ve yarınlara umutla bakmamızı sağlar.Hayatımız bir sahne değil ve biz de oyuncu değiliz ama eğer öyle olsaydı her insan kendi kendi oyununun baş rolüdür.Aşk ise bu oyunun en güzel perdesidir. Ö zdemir Asaf’ın Kalemiyle Tamamlanmak Benim Özdemir Asaf ile ilk tanışmam büyük bir rastlantı eseri oldu. Dolaştığım kitapçılar çarşısında ikinci el kitapların arasında gözüme çarpan bir kitaba uzandım hemen. Elime aldığım yaklaşık 20 yıllık, kapağı hafif solmuş bir kitaptı ama kitabın ismi olan iki kelime o kitabı almama sebep oldu “Yalnızlık Paylaşılmaz”. Daha önce hiçbir şiir kitabı almamıştım. O gün o kitabı neden aldığımı da hiç bilmiyorum ama durumun domino etkisi gibi geliştiğini söyleyebilirim çünkü o kitabı okuduktan sonra o kitapçılara her gittiğimde yeni bir şiir kitabıyla döndüm evime. Şiirden çok anladığımdan falan değil, şiiri gerçekten büyüleyici bulduğumdan oldu bu. Nedenini de hemen anlatayım; ben kendini anlatmakta biraz zorluk çeken, pek konuşmayan bir insan oldum hayatımın her döneminde, gerek düşüncelerimi toplayamadığımdan gerek çekindiğimden belki de gerçekten ne hissettiğimi tam olarak bilmediğimden anlatamadım kendimi… Ama şiir okumaya başladığımda her dizenin zihnimde yeni kapılar açtığına şahit olduğumda durumum biraz biraz değişmeye başladı, hala kendimi çok başarılı anlatamasam da biliyorum ki şu anda anlatabildiğim kadarı şiir sayesinde ve bunu başlatan Özdemir Asaf’ın yalnızlık paylaşılmaz kitabından başka bir şey değildi. Özdemir Asaf az söyleyerek söylenebilecek her şeyi söyleyen bir yazar. Bir dizeye ne kadar anlam yüklediğinizi fark ettiğinizde daha fazla söz söylemenin manasızlığını siz de fark ediyorsunuz. Sadece iki dizesiyle düşüncelerim arasında kaybolmama sebebiyet verdiğini söylemem gerekir. Okuduğum on kelime bile günümün akışını değiştirdi bazen. Gün boyu sadece o dizeler ve onlara yüklediğim yüzlerce anlam hatta anlamlandıramadığım dizeler bile yankılanıp durdu kafamın içinde. Kısacası Özdemir Asaf’ın kaleminden çıkan her dize düşüncelerinizin arasına saplanıp uzun süre sizi fazlasıyla meşgul edip, ruh halinize doğrudan etki edip sizi aklı beş karış havada dolaşan biri haline getirebilir, bana yaptığı gibi. Ben Özdemir Asaf’ın dizelerini matematiğin kelimeler üzerinde kullanımı olarak da gördüm, eğer onun formülünü çözebilirsek gerçekten ne anlatmak istediğini anlarmışız gibi geldi ama yanlış formül bize hiçbir şey kaybettirmiyor tam tersine o kadar farklı anlamlar buluyoruz ki, bir nevi o şiirden kendi payımızı alıyoruz. Zaten daha önce de bahsettiğim anlam yoğunluğunun bir sebebi de bu olsa gerek. Şiiri okurken bir dizeyi öncekiyle ya da sonrakiyle birleştirmek şiirin gizemini daha da artırıyor bu gizeme kapılıp gidiyorsunuz. Bir oyunda fotoğrafa saklanmış nesneleri bulmak gibi ama bu sefer söz konusu şiir, biz ne kadar istersek o kadar fazla anlam var ve tek kısıtlama da kendimiz. Kelimelerle oynamanın bu kadar zevkli olduğunu ban ilk gösteren kişi oldu Özdemir Asaf. Onun kaleminden çıkan bir dünyada hiç bilmediğim tatları buldum. Özdemir Asaf’a karşı beslediğim sevgi, duygularımızın fazlasıyla benzemesinden de kaynaklanıyor. Yalnızlıkla karışmış aşk ve bir türlü kavuşamamanın verdiği acı onun şiirlerinden çıkıp içimdeki kaynağıyla bağlanıyor gibi hissediyorum onun şiirlerinde. İçimde saklı olan ve benim anlatamadığım her bir duyguyu, herkese haykırmış gibi hissediyorum onun şiirlerini okudukça. Bazen öyle dizelerle karşılaşıyorum ki o dizeleri unutursam eksik kalacakmış gibi hissediyorum. Sanki benim yarım kalmış hayatım onun kalemiyle tamamlanacakmış hissine kapıldığım an bırakamıyorum kitabı elimden. Üstelik bu dizeleri kimseyle paylaşamıyorum da sanki başkaları da aynı şeyi hissedecek ve benim olanı benden alacakmış gibi düşünüyorum, bir farklı sahipleniyorum o dizeleri. O dizelerde saklı olan duyguların benim duygularım olduğundan şüphem yok sadece ben kendimi Özdemir Asaf’ın beni anlattığı kadar güzel anlatamıyorum. GENÇLİK BAŞIMDA DUMAN Dünya üzerindeki her insan -hayatın bir evresi olan- gençlik döneminden geçer. Bu gençlik dönemi kimileri için olumsuz bir süreçken kimileri içinse hayatın en unutulmaz dönemi olarak -olumlu anlamda-geçer. Gençlik döneminin bu şekilde insanlar üzerinde farklı etkiler bırakmasının tek sebebi var: İnsanların yaşam tarzı. Her insanın yaşamdan beklentisi farklıdır, bu nedenle de farklı yaşayış tarzlarına rastlanır. Böylece diyebilirim ki gençlik yıllarının nasıl geçtiği insanların o yıllarda nasıl bir yaşayış tarzı benimsediğine bağlıdır. Mesela bir kadın veya erkek vardır ki gece gündüz eğlenir, öte yandan başka bir kadın veya erkek eğlence mekanlarında takılmayı gece hayatına akmayı tercih etmez. Öyle dümdüz evinde takılan tiplerdendir. Yani insanlar aslında hayatlarını istedikleri gibi yaşayabilirlerken bazen yaptıkları seçimler sonucu hayatın bazı zorluklarıyla karşı karşıya kalabilirler. Mesela üniversiteden mezun olup saygınlığı olan bir meslek sahibi olmak yerine erkek veya kadınlar işsiz kalmayı tercih ediyorlar. Bu yönde bir tercihte bulununca da hayatlarını kendilerine zehir ediyorlar. Bazen de kadınlar -günümüzde modern ülkelerde pek görülmüyor olsa da- rızaları dışında evlendiriliyorlar. Bu durumda erken yaşta evlenip çocuk sahibi olabiliyor bazıları. Bu tür bir hayat tarzında, evine bağımlı hale gelmiş âdeta zindana hapsolmuş hissiyatında yaşayan genç kadınlar görülür ve genelde bu duruma katlanmak zorunda kalırlar. Bu tarz hayatlarını sadece çocuklarına adamaya zorlanmış genç kadınlar, kendi gençlik yıllarını heba ettiklerini sonradan fark ediyorlar. Oysaki, bu duruma katlanmak istemeyip isyan etseler kendilerini kurtarabileceklerdir. Kim bilir, belki de tepki vermekten çekiniyorlardır gördükleri baskı yüzünden. Sonuçta bakılacak olursa denebilir ki gençlik döneminde alınan kararlar, yaşanan olaylar insanın bütün yaşamına etki edebilir. O yüzden insan gençlik yıllarını nasıl değerlendireceğini çok iyi bilmelidir. İnsan, gençlik yıllarında yaşına bağlı olarak çoğu şeye gücünün yeteceğini düşünür. Bu konuda haklılar da galiba. Gençlik yılları, insanın kanının pistte son sürat giden yarış arabası gibi vücudunda hızla dolandığı, kanının fokur fokur kaynayan kazan gibi kaynadığı zamanlardır. Gençler, istedikleri her şeyi yapma özgürlüğüne sadece bu gençlik yıllarında sahip olduklarını düşünürler ama bir şeyi gözden kaçırırlar. Bu dönem de elbette bir zaman sonra bitecek. Hayat devam ediyor. Zaman, şelaleden suların aktığı gibi son sürat akıp geçiyor. Fakat geçen uzun yıllar sonunda çoğu insan gençlik yıllarına özlem duyuyor, o zamanlarda yapamadıkları şeyler hakkındaysa pişmanlık duyuyorlar. Artık iş işten geçti; bu saatten sonra o yıllardaki gibi aktif olunamaz gibi düşüncelere kapılıyorlar. Hâlbuki, insan hissettiği yaşa göre yaşamalıdır. Yani bir insan 44 yaşında olsa da kendini 29 yaşında gibi hissedebilir. Ayrıca geçmişte içine ukde olmuş yapamadığı şeyleri ilerleyen yaşına rağmen yapabilir insan evladı bence. İnsan, kendini tek kullanımda amacı biten otobüs kartı gibi kendini bitmiş görmektense; hırslı ve doyumsuz olmalı hayata karşı. Aynı zamanda, enerjisi bitmek bilmeyen bir elektrik santrali gibi enerji dolu hissetmelidir kendini. Çünkü, eğer bir insan azimliyse, çalışkansa, kendine öz güveni tam ise ve hedeflerine ulaşacak enerjiyi her zaman için kendinde hissederse, insanın hayatta gerçekleştiremeyeceği hiçbir şey yoktur. Yaşının kaç olduğunun hayatını yönlendirmesine izin vermemelidir insan. Mesela, insan yaşı her ne olursa olsun yaşayamadığı romantik anları yaşamaya çalışmaktan, hayalindeki işe sahip olma hedefinden vazgeçmemelidir. Bu arada, hiçbir zaman için insanlar yaşlarına göre değerlendirilmemeli ve insanların yaşlarına göre ayrımcılık yapılmamalıdır. İnsanlar yaşlarından dolayı çekinmemelidirler. Toplumda, kimin ne dediğine bakmadan, hayatlarını nasıl yaşamak istiyorlarsa o yönde davranışlarını sürdürmelidirler. Yani toplumdaki bireyler 40 yaşına merdiven dayamış bir insanı çöp diye nitelendirip, şirketler de işe almazlık yapmamalıdır ya da insanlar belli yaştan sonra aşk yaşayamaz, evlenip çocuk yapamaz gibi bir görüş seline kapılmamalıdır toplumdaki diğer insanlar. Gençlik yılları, insanların hayatlarının en önemli zaman dilimidir. Sizce de öyle değil mi? Büyüklerimiz de böyle söylemiyor mu "Gençliğinizin kıymetini bilin." diye? Ama bu cümleyi hayatımızda büyüklerimizden binlerce kez duymamıza rağmen kaçımız kulak asmışızdır ki? Çoğu genç kişi kulak ardı ediyor bu tür sözleri. Kafasına göre takılıp, hiçbir şeyi kendine dert etmeyen bir yığın genç sonradan pişmanlık duyuyor bu sözlere önem vermedikleri için. Fakat, iş işten çoktan geçmiş oluyor. Günümüzde çoğu genç, hemen büyüme düşüncesinde. Ama gençliğinde yapmayı arzuladığı birçok şey olmasına rağmen sadece yaşının 20’li hanelere ne zaman ulaşacağını merak ederek ömrünü geçirmeyi tercih ediyor bazıları. Mesela, gençken paraşütle uçmayı istemesine rağmen korkup bu etkinliği yapamaması içine ukde olmuş olur bu kişinin. Bu tarz bir kişinin ilerleyen yaşlarında ‘’artık yaşımı aldım ben daha da böyle şeylerle uğraşamam’’ demesi sonucu bu kişinin hayatında gençlik dönemi, hatırlamak istemeyeceği bir hal alabilir böylelikle. Başka açıdan ise gençliğinde yapamadığı şeyler yüzünden, ‘’En azından ben yapamadım çocuğum yapsın bari.’’ düşüncesiyle hareket eder çoğu insan. Örneğin; insan, çocuğunun uzak ülkelere yolculuk hayalini gerçekleştirmesini ister. Çocuğuna elinden geldiğince yardım eder. Böylelikle en azından insan, geçmişine yönelik duyduğu pişmanlıkların aynısından çocuğunda olmasının önüne geçebilir. Bunun için insan geçmişine bakıp yapamadıklarının yasını tutmamalı. Aksine, pişmanlıklar dolu geçmişini sonsuzluğa gömüp, ilerideki yaşamına yelken açmalıdır. Sonuçta insan geldiği yeri de unutmamalıdır. Yani insanın geçmişini ve geleceğini aynı anda görebilmesi lazım. İnsan hem geldiği yerin hem de gittiği yerin bilincinde olmalıdır. Ayrıca, keşke genç olsaydım demektense; ben neydim ve ne olacağım demek kulağa daha hoş geliyor. Damla Nur Demircan 21201309 Turk102 Gönenç Tuzcu HAYATIN ANLATI ORMANI İsmi A olan bir bebek düşünelim. A doğuyor, anlatı ormanı olan hayat ile ilk kez tanışıyor. İleride bu anlatı ormanının kendisine neler getireceğini bilmeden… Çevresini büyük bir dikkatle inceliyor A. Etrafında neler olduğunu anlamaya çalışıyor, fakat anlaması mümkün olmuyor. Çünkü daha bir bebek ve dünyaya ilişkin hiçbir şey bilmiyor. Yalnızca ağlamak, gülmek gibi bazı tepkiler veriyor. Zaman geçtikçe A büyüyor. Artık tepki vermekten ziyade ufak tefek birkaç sözcük de mırıldanmaya başlıyor. En önemli gelişmesi ise artık kişileri tanıması. Anne ve babasının sürekli kendisiyle ilgilenen kişiler olduğunun farkında. İlk doğduğundaki bilmezlik yok üzerinde. Biraz daha büyüyor A. Okula başlıyor ve okuma yazma öğreniyor. Okulda birçok arkadaş ediniyor. Farklı insanlarla anlaşmayı öğreniyor. Okula başlamasıyla beraber, aslında hayatın sadece evinden ibaret olmadığını anlıyor. Biraz daha büyüyor A, genç bir kız olmaya adımlar atıyor. Liseye başlıyor ve aslında hayatın zorluklarının yeni yeni başladığını düşünüyor. Üniversite sınavlarına hazırlanıyor, dersanelere gidiyor. Nihayetinde istediği üniversitede istediği bölümü kazanıyor. Amacına ulaşıyor. Tabii ki bu aşamalarda hep anne ve babasının desteğini alıyor. Üniversiteye başlamasıyla bu sefer de aslında lisenin zor olmadığının farkına varıyor. Üniversite hayatında karşısına çıkan zorluklarla baş etmeyi öğreniyor. Hem de anne ve babasından yardım almadan. Yıllarla orantılı olarak deneyimleri de artıyor. Artık neyi yapması neyi yapmaması gerektiğini biliyor. Her geçen yılın ona birçok şey kattığını, yerinde saymadığını hissedebiliyor. A üniversiteden mezun olup iş hayatına atılıyor. İş hayatına atılmasıyla aslında gerçek ve acı veren zorlukların karşısına şimdi çıktığını fark ediyor ve şimdiye kadar zorluk dediği şeylerin ne kadar da basit olduğunu anlıyor. Deneyimleri yardımıyla eriştiği bu konumda da deneyimleme süreci tabii ki sona ermiyor, hâla devam ediyor. Hayatının devamında bu deneyimler önemli bir rol oynuyor. Olaylar karşısındaki tavrı da bu deneyimler sayesinde şekilleniyor. Artık üstünde çocukluğundaki umursamazlık ve bilmezlik yok. Yaptığı şeylerin, verdiği kararların ne denli önemli olduğunu biliyor. Dolayısıyla sonuçlarını düşünerek hareket ediyor. Olgunlaştığını hissedebiliyor… Bu bahsettiğim A aslında edebiyat dünyasındaki okur idi. Okur da tıpkı bir bebek gibi okudukça gelişir. Deneyimleri artar. Anlatı ormanlarında, yazarın okuyucuya bıraktığı boşlukları kendi çabalarıyla doldurur. Anlatı ormanlarına yeni giren bir kişi, tıpkı bir bebek gibi etrafında neler olduğunu yazarın aslında ne demek istediğini tam anlamıyla kavrayamaz. Fakat zaman ilerledikçe yazarın ne demek istediğini kendi çıkarımlarıyla bulur ve yazarın okuyucuya bıraktığı boşlukları büyük bir ustalıkla doldurur. Yani anlatı ormanının derinliklerine korkmadan gidebilir. Bunu da okudukça kazandığı deneyimleri sayesinde başarır. Mesela bir öykünün sonunun nereye varacağını yazardan yakaladığu ipuçlarıyla bulabilir. Ya da öykünün sonunun nereye varmayacağından emin olabilir. Bu etkileşimle birlikte okur ile yazar arasında farklı bir bağ kurulur. Yazar da bu bağı, kitabın anlatmak istediği derin anlatılarda gizler ve okurun kendi çabasıyla bulmasını bekler.(Anne ve babasından yardım almadan) Umberto Eco da bu noktaya önem vererek okurun edebiyat üzerindeki yerine ve etkisine değinmek istemiş Anlatı Ormanlarında Altı Gezinti adlı kitabında. Yazar ve şairlerin anlatmak istediği şeyler herkes tarafından farklı yorumlanabilir. Bu, yazar ve şairlerin bıraktığı boşlukları bizim doldurmamız sayesindedir. İşte yaşadığımız hayat da tıpkı bu anlatılar gibidir. Kendi çıkarımlarımızla hareket eder; hayatımızı da deneyimlerimiz doğrultusunda yönlendiririz tıpkı anlatı ormanlarında olduğu gibi. Zaman Nehri/Halime KızılGünümüzdeki ortalama insan ömrünün 90 yıla dayandığını göz önünde bulundurursak; çoğu insanın dert yandığı orta yaş bunalımları 40-45 yaşlarına denk gelir muhtemelen. Belki de insanın hayatındaki en zorlu geçiş aşamasıdır, zira böyle bir olgunluk çağında artık çoğu insan durulmuş; gençliğin şelalesinden, olgunluğun durgun gölüne geçiş yapmıştır. Kimisi için bunu kabullenmek zordur, hala eski alışkanlıklarını sürdürmek ister. Bunda yanlış olan bir şey yok; zira olgunlaşmak ve yaşlanmak fizyolojik olduğu kadar, ruhsal ve içsel bir olaydır bence. Eğer yaşlı hissediyorsan yaşlısındır, genç hissediyorsan gençsindir. İstediğin kadar enerjik ve hareketli olabilirsin. Önemli olan olgunluğun getirdiği kazanımlara sahip olabilmek, olaylara daha kapsamlı ve sakin bir bakış açısıyla bakabilmektedir kanımca. Diğer yandan, kimi insanlarda yaşlandıkça panik olgusu baş gösterir, yalnızlık ve ölüm korkusu her yanını sarar. Cahit Sıtkı da bu gruptan gibi; nereye baksa hızla geçen zamanın acımasızlığına dair işaretler var sanki. Bana kalırsa “Otuz Beş Yaş” şiiri de onun yaşlanmaya karşı çaresizliğinin ve üzüntüsünün başyapıtıdır zaten. Kitaptaki şiirlerinin yarısından fazlasında ölüme hep bir laf atar. Ölüm korkusundan mıdır, yoksa ölümle dalga geçip onu hafife alma arzusunda mıdır bilemiyorum fakat şairin yalnızlığı sevmediği kesin. Ömrünün yarısında olduğunu düşündüğünde içini bir panik kaplamış belli ki. “Ben öldüğümde arkamdan ne diyecekler?”, “Ne zaman öleceğim?”, “Dünyaya yeteri kadar eser bıraktım mı?” gibi sorular her insanın olduğu gibi onun da peşini bırakmıyor gibi. Yaş ilerledikçe, kendinin farkına varmaya başlar insan. Gençlik yıllarında neyi sevdiğimizi ya da neden nefret ettiğimizi pek bilmeyiz, daha doğrusu bunlar üzerinde düşünmeyiz, hemen denemeye yöneliriz. Sonraları, kendini tanımlama, başkalarına tanıtma çabamız başlar. Aslında hedeflediğimiz şeylere böyle yaklaşmak genelde daha kazançlı olur çünkü bir hedefe ulaşmak için neyi isteyip neyi istemediğimize önceden karar vermek çok daha etkilidir. Sonuç olarak, bu süreçte insanın karakteri oturmaya başlar diyebiliriz. Daha fazla kırmızı çizgilerimiz olur, inatçılaşırız, prensiplerimize ve inançlarımıza sıkı sıkı tutunmaya başlarız. Bu yüzden belli yaşta insanları değiştirmek çok zordur. Beynin kendisini korkutma konusunda sınırı yoktur derler. Olumsuz bir durum düşündüğümüzde, eğer kendimizi durdurup bundan kurtulmak istemezsek neredeyse çıldıracak konuma gelebiliriz. Yaşlanmanın getirdiği diğer unsur olarak artan ölüm korkusunu ele alabiliriz. Yatağa uzanıp uyumaya çalıştığımızda bir daha uyanamayacağımız korkusuyla panik duygusu tüm bedenimizi ele geçirecek gibi hissederiz. Bazıları için nadiren olur bu ürperme, bazıları ise gününün büyük bir kısmını bunu düşünerek geçirir. Cahit Sıtkı da sonuncu kitleden gibi geldi bana. Şair sanki nereye baksa ölümden izler görüyor, ölüm onun peşinden geliyormuş, onu kovalıyormuşçasına. Aslında ölüm korkusu bir nevi yalnızlık korkusu diyebiliriz. Sevdiklerinden ayrılmak, onları tek başına bırakmak insanı kapana sıkıştırıyor. Bu gerçeğin kaçınılmaz olduğunu kabul edip korkuyu ve paniği bir kenara bırakmak, bu düşünceden sıyrılmanın tek yolu gibi. Öte yandan, yaşlandıkça hayatını daha iyi sorgulamaya başlar insan. Hayatın bize kattıklarını düşünüp tartarken biz hayata, dünyaya ne kattık diye düşünmek de gerekiyor. Geriye hatırlanmaya değer eserler bırakmak neredeyse herkesin hayalidir bence. Fakat sanatçılarda bu istek daha baskındır, çünkü toplumun kendisinden beklediği budur. Belki bu yüzden yaşlandığında en çok paniğe kapılanlar da sanatçılardır aslında. Daha yapacakları çok şey vardır ama zaman kısıtlı diye düşünürler. Yine de daha önce söylediğim gibi, yaş bu tür şeyler için engel teşkil etmez; yapacağımız işler, zamandan bağımsız bir şekilde bizim kendimizi nasıl hissettiğimizle alakalıdır. Hatta yaşlılık bu işlerin tuzu biberi bile olabilir. Dolayısıyla, bu çeşit korkular gereksizdir. GÜZEL ATLAR ÜLKESİ Sokakları, daha büyük caddelere çıkan bir kentten başlamıştı yolculuğum. Puslu ve kalabalık Ankara sabahından çıkıp giderken aklımda sadece bir parça huzur hayali vardı. Bu dediğimden Ankara’yı sevmediğim falan anlaşılmamalı. Ankara’da doğup büyümüş birisi olarak her zaman memleket aşığı biri olmuşumdur; ancak son zamanlarda bir şeyler eksikti. Yolculuğa başlar başlamaz İç Anadolu’nun düzlükleri karşılamıştı beni. Büyükşehir’in karmaşasının ardından bu çarşaf bozkır beni mayıştırmış, düşüncelerimi hizaya sokmama yardımcı olmuştu. Belki de aradığım şey zihnimdeki karmakarışık ve hızlı düşünceleri biraz olsun yavaşlatmaktı, bilmiyorum. Varış yerim ise Türkiye’nin göz bebeği sayılan bir yerdi: Kapadokya. Gider gitmez ilk düşüncem bir kasabanın aslında ne kadar da yaşanılabilir bir yer olabileceğiydi. Büyükşehir karmaşasından sonra bir kasabada yaşayan insanları görmek beni hem şaşırtmış hem de bana farklı hayatların da olduğunu hatırlatmıştı. Gittiğim her yerde bana sıcacık bir gülümseme sunulurken kendimi Kapadokya’ya ve samimiyetine teslim etmiş halde buldum. Kapadokya gibi tarihi bir bölgenin tüm karmaşıklığına rağmen şu anki hali sadelik ve düzen içerisindeydi. Hititler, Persler, Bizanslılar, Selçuklular derken tüm medeniyetlerin kendisine ait bir parça iz bıraktığı, kimi zaman var olanı tamamen değiştirdiği, kimi zaman baştan inşaa ettiği bu yerde karmaşa beklerken hepsinin uyum içerisinde olması beni hayrete düşürmedi dersem yalan olur. Haç şeklinde oyulmuş kiliselerin Hititler döneminde basit bir tünel olduğunu öğrenmek şaşkınlığıma en güzel örnek olur sanırım. Kapadokya kendi içerisinde çok katmanlı olduğu için gezip görülecek yerler de çok fazlaydı. Belki de turizm açısından Türkiye’nin göz bebeğiydi burası. Basit bir evin manzarasının bile mükemmel bir görsel şölen sunması Kapadokya’ya olan hayranlığımı arttırıyordu. Sabah oluyor ve gözlerini açıyordun; karşında binlerce hava balonu bu güzel coğrafyanın üzerinde süzülüyordu. Peribacalarından kalelere kadar herkes bir şeyler görmek istiyordu. Peribacaları… Oluşumunun dayandığı coğrafi sebepleri birçok Türk insanı aşağı yukarı biliyordur. Ancak bu coğrafi ve teknik gerçekler bana yeterli gelmedi. Tam o anda şarkı söyleyen kadın efsanesini anlattılar bana. Peribacalarının arasında dolaşıp şarkı söyleyerek ihtiyacı olanlara yardım eden bir kadın… Kişisel bir yorumda bulunmam gerekirse oldukça teknik ve gerçekçi bir kişiliğe sahibim. Ancak Kapadokya’da gezerken bu harikulade yapıların sıradan bir rüzgarın aşındırdığı kayaçlar olmasındansa farklı bir mitolojik bir hikayesi olduğuna inanmak bu ‘ülkeye’ olan hayranlığımı daha da arttırmıştı. Şarkı söyleyen bir kadının varlığına inanmak ve ondan gelecek olan bir yardımı beklemek çok daha içimi ısıtmıştı. Zaten inançlar da böyle değil miydi? İçi rahatlatır ve insana huzur verirdi. Ah, bir de kar… Birçok kişi söylemişti de inanmamıştım, Kapadokya’nın karı bir başka güzel olur diye. Toprak tonu bembeyaz karla kaplanana kadar farkında bile değildim karın bozkıra bu kadar güzel yakışacağının. Ankara’da uzun zamandır göremiyorum bu şekilde kar. Hatta belki de Kapadokya’da gördüğüm kar hayatım boyunca gördüğüm en saf ve en temiz kardı. Kar tanelerinin hepsinin farklı bir şekli olduğu bilimsel olarak kanıtlanmış bir şeydir, ben de buna inanırım zaten. Ancak saçlarıma düşen her tanenin varlığı ve şekli o kadar netti ki, sanki bilimsel bir hayal büyüyüp gelmiş benim saçlarıma takılı kalmıştı. Oradan da hislerime akıverdi işte. Ankara’ya yabancılaşan kar burada beni tüm sıcaklığıyla karşılamıştı. Bu güzel topraklara Güzel Atlar Ülkesi denildiğini öğrendim. Persler bu şekilde seslenmiş bu topraklara. Hititlerin sahip olduğu ve düşmanlarına korkunç bir üstünlük sağlayan at arabalarından ve atlardan dolayı bu ismin tercih edildiğini anlattılar. Birden içimde bir farkındalık oluştu. Büyükşehir’den kaçıp buraya gelmiştim, Güzel Atların Ülkesi’ne. Ve benim doğup büyüdüğüm, aslında aşık da olduğum o şehrin, Ankara’nın bir zamanlar Hitit Güneşi gibi parıldadığını hatırladım. Kim bilir belki de Ankara Hitit Güneşi’ni kaybettiğinden beri bu kadar puslu ve karanlıktı… Ceren ŞEFAAT 21801625 Kayıp RuhlarSokakta yürürken avuç büyüklüğündeki bir ekrandan ayrılmayan donuk gözler, gülmeyen suratlar ve yaşam tutkusu yok olmuş insanlar ilginizi çekmedi mi? Günümüz toplumu sahip olduğu insani hazlardan, isteklerden ve ruhun temel ihtiyaçlarından uzak kalarak gelişmesini sürdürüyor. Bu eksikliği bazen monoton hayatlar bazen de ulaşılan doyum noktalarıyla tamamlayan toplum, kaybettiği ruhları arıyor.Giydirildiği rollerden kurtarılmayı bekliyor.Şehir hayatı, gün doğumuyla beraber insanlara işyerlerine kapanmayı emretmesiyle günü başlatıp; akşam diş fırçalamayı emretmesiyle günü bitiriyor. Bu döngüsel hayatımızda ister çok başarılı bir yönetici ister asgari ücretle çalışan bir görevli olalım sonuç hep aynı noktaya varıyor. Bizlere her yıl kaybettiğimiz ruhumuzu bulmak için bir ay veren cömert dünya, geri kalan on bir ayımızda hayattan aldığımız zevkleri köreltip bizi monoton bir düzene itiyor. Bu düzenden kurtulmadan hayattan aldığımız zevki geri kazanmak, “...yaşamın kendisinden başka bir sözcükle açıklayamayacağımız bir anlam” (Zweig 67) bulmak imkansız değil. Aksine ruhumuzu ararken baktığımız en son yer olan düşlerimizle bu anlama daha da yaklaşmak elimizde. İnsanlara düş kurmayı, imkansızı aramayı unutturduk. Belki eğitim sistemimiz, belki kültürümüzün mütevazılığı yüzünden. Ama bu şekilde insanlar hayatlarındaki anlamı kaybediyor. Eğlenmeyi ve gülmeyi; somurtmaya ve karanlık haber bültenlerine değişirken, yaptığımız seçimin ne kadar anlamsız olduğunu fark etmiyoruz. İş yerimizden biraz uzaklaşıp gökyüzünün huzur dolu renklerini izlemiyoruz. Okullarda öğrenciler ders aralarında dışarı çıkmak yerine sınıﬂarına kapanıp, onlara hazır sunulan hayalleri izliyorlar. Toplum olarak düşünmeyi, düşlemeyi ve kurgulamayı benliğimizden uzaklaştırıyor, ruhumuzu hayatımıza devam etmek için gösterilen yolda arıyoruz.İnsan olarak en önemli organımızı sadece hesap yapmak için kullanmak, hali hazırda karartılmış olan iç dünyamızın aydınlanmasını geciktiriyor ve duyarsız bir toplumun yapı taşı olmamızı sağlıyor. Duyarsızlık duvarı toplumun şu an yaşayan bireylerinden doğacak bireylerine miras olarak aktarılıyor. Eğer duyarsızlık duvarını bu denli yüksek inşa edersek ilerideki nesillerin bu duvarı geçmesi mümkün olmaz. Bu durum zincir etkisiyle toplumdaki refahın her aşamasını etkiler.Bir toplumda refah; toplumdaki bireylerin duygularında büyük etkiye sahiptir. Bu etki insanlar arasındaki ilişkilerden, insanların hayata bakış açılarına kadar her noktada kendini fark ettirmeden söz sahibi olur. Toplumların gelir düzeyleri bu zevksiz hayata açılan kapıda bir anahtar görevi görebilir. Bu anahtarı kullanırken bilinçli olmak toplumdaki bireylerin sahip olduklarıyla mutsuz olmalarını önlemek için önemli bir nokta. Aksi takdirde monotonluğa ek olarak bu yanlış anahtarlar ekleniyor.Tek ruh canavarı monotonluk değildir. Günümüz toplumundaki diğer bir ruh canavarı ise doyum noktalarımız. İnsanlar hayatta kazandıkça yeni zevkler tatmaya başlıyor. Bu maddi zevkleri bitirdiklerinde ise geride bıraktıkları sevmek ve sevilmek duygusunu fark ediyorlar. Bu zevklerle ilgilenirken aslında sevmek ve sevilmekten o kadar uzaklaşıyorlar ki fark ettiklerinde artık yanlarında kimse kalmamış oluyor. Tam bu noktada insanlar yolun daha en başında kaybettikleri ruhlarının farkına varıyor ve üslendikleri rollerden kurtulup kendi ruhlarını arıyorlar.Genel olarak günümüz toplumunun temel eksiği hayattan zevk almak. Hayattan zevk alamayan bir toplumda yaşamın standart kalıplarla çizilmesi ve bu kalıpların esnetilememesi toplumdaki bireylerin hayatlarından daha da uzaklaşmasına neden oluyor. Bu durum gelir durumunun yüksekliği ya da düşüklüğüyle çözülemediği gibi aynı zamanda tatmin olmuşluk duygusunun eklenmesiyle daha da harlanıyor. Bu alevi söndürmek ve insanları hayatlarının içinde kaybolan ruhlarına, hırslarına kavuşturmak için hayal kurmalarını
buürkütücü dünyada beni kucaklayan en güzel şeylerdi sanki.Bizi biz yapanları mıanımsıyorduk, sahip olduklarımızın değeri mi gülümsetiyordu bizi? Bir aşktı bizdeki ve belkikimilerindeki... Yıllar yılı üzerine yazılanlar, bir damla mürekkep, bir damla renk olupdenizlere, İstanbul'a karışanlar... Kimlerdi sahi karışanlar, nice Yahya Kemaller, Orhan Veliler,Ayvazovskiler... Bir damla renk düştü bu gri şehrin üzerine. O renk denizlere, İstanbul'akarışanın öyküsüydü belki de. Ayvazovski'nin İstanbul'u Ankara'yla buluşuyordu.Nasıl da parlıyordu o rengi, ışığı, özgürlüğü görmek için bekleyen gözler. Salon sankiAyvazovski'yle yeniden nefes alıyordu. Yılların izleri yüzlerine kazınmış büyüklerimiz, fırçanınözgürlüğüne tanık edip bir çizgiyi daha yüzlerine kazıyacaklardı. Nefes almayı yeni öğreneniki yaşındaki konuğumuz nefes almak için gelenleri anlamlandırmaya çalışıyordu. Biz gençlertecrübelerin altında ezilip özgürlüğün kanatlarında yükseliyorduk. Tablolardaki umut, deniz vehayata direniş, biz gençler kadar Ayvazovski'ye aşina görevlileri de içine çekiyordu.Direnmeyi her an başaranlar, tablolarla yeniden gücünü topluyordu denizi seven bir başkaseviyordu tıpkı Nazım Hikmet gibi. Üstad demiyor muydu: "Meğer denizi severmişim,hem denasıl ama Ayvazovski’nin denizleri bir yana" (Hikmet, 1962) Ayvazovski'nin dalgalı denizlerinimi yoksa durgun sularını mı ayrı tutardı üstad, bilinmez ama ,1980 yılında şapkasını koyduğukayalığa dayadığı sol eliyle yüzünü tutmuş bir halde, ay ışığında, durgun sularda ufka bakanbir adamı çizdiği tablosunu Üstadın, Ayvazovski’nin “sevmem” dediği deniz resimlerinden ayrıtutmadığına ihtimal verilmez. Ben ise ressamın en çok "Dalga" isimli tablosunu severim. Otabloda azgın, köpüklü sulara direnen iki denizcinin yaşam mücadelesi, beni özgürlüğün veumudun kanatlarına taşıyor. Renklerdeki tınılar tablolara eğilenlerin yanı sıra, salondakiherkesle birlikte benim de kulaklarımda yankılanıyor. Belki de Ayvazovski'nin eserlerinin bizibu kadar içine çekmesi, fırça darbeleriyle renklerin tınılarının ahenkli bir biçimde dansetmesidir. Bunun yanı sıra eserler, ünlü piyanist Anjelika Akbar'ın besteleriyle bir başka ahenkyakalamıştı. Anjelika Akbar'ın tuşlara dokunuşu sanki karanlık dünyamıza bir ışık yakıyordu.Sanatçı, kendini ve bestelerini Ayvazovski'yle o kadar bütünleştirmişti ki salon, AyvazovskiRapsodisine mi kulak vermeliydi yoksa tabloların fırça darbeleriyle bütünleşmiş içeriğine miyüreğini teslim etmeliydi? Sanatçı için Ayvazovski'nin İstanbul'u projesinin yüreğindeki yeribambaşkaymış çünkü sanatçının çocukluğu Ayvazovski'nin denizlerinde geçmiş. Çocukluk,bambaşka bir kelime... Çocukluk, kimi zaman bulutlara pamuk şekerle el sallamak, denizlerekağıttan gemilerle açılmak... Çocukluk kimi zaman tuşlarla gördüğün denizleri notalarlaanlatmak, kimi zaman da renkleri denizlere akıtmak... Akbar, Ayvazovski'nin denizlerineçocukluğunda kağıttan gemilerle ve dokunduğu tuşlarla açılmış. Ayvazovski denizlererenklerini çocukken mi akıtmaya başlamış bilinmez ama sanatçının yıllar süren seyahatlerininetkisi sanatçıyı zirveye taşımıştır. Sanatçılar çoğu zaman bilinmezlik limanına demir atmışlardır. O limanda dışgerçekliği kendi iç gerçekliklerinde yazıp çizmişlerdir. Ayvazovski'yi Ayvazovski yapan enönemli şey ya da sanatçıları sanatçı yapan, iç dünyalarıdır. Dışarı yansıttıkları hislerinin nekadarıdır bilinmez ama Ayvazovski ve niceleri için İstanbul, şüphesiz dış gerçeklikten öteolmuştur.İstanbul'a en çok mürekkep damlatan Yahya Kemal, İstanbul için :"Sade bir semtinisevmek için ömrümüz kısa" (Beyatlı) derken İstanbul'a en çok renk damlatanAyvazovski:"İstanbul'a hayranım. Dünyada bu şehirden daha ihtişamlı bir yer yokturherhalde. Burada Napoli de unutulur, Venedik de..." (Ayvazovski) diyerek İstanbul'a sarrafedasıyla teşekkür etmişlerdir. Zihnim ve kalemim bunları düşünüp yazarken Ayvazovski'yesarraf edasıyla olamasa da teşekkür ettim.Beyza Nur ERCOŞKUN 25 Ekim 2015KaynakçaAyvazovski, İ. http://www.gundemavrasya.com/ayvazovskinin-istanbulu-ankarada-izleyiciyle-bulustu-7249h.htm adresinden alınmıştırBeyatlı, Y. K. Bir Başka Tepeden.Camus, A. Ekim 25, 2015 tarihinde http://albertcamus.sozleri.tv/dunya-aydinlik-olsaydi-sanat-olmazdi-albert-camus/ adresinden alındıHikmet, N. (1962). Severmişim Meğer.Tuğçe İrem Keşli Güzel Kabuklar ‘’Hayatım, beni gerçekten kaygılandırmaya başlamıştı. Yoksa sadece bir dış görünüş müydüm ben?’’ (Camus 133) Nereden duyduğumu anımsayamadığım bir cümle çınlıyor kulağımda: ‘’Gözü böylesine okşayan bir bedenin içinde bu denli çirkin bir ruh nasıl barınabilir?’’ İlk duyduğumda üstüne düşünmeye pek fırsatım olmadıysa da zamanla aklıma geldikçe daha fazla kafa yorar hâle geldim. Çocukluk anılarım geldi aklıma ilk. Siz de bir yoklayın belleğinizi, güzel kızların, yakışıklı oğlanların her zaman daha çok arkadaşı olmaz mıydı? Hatta ‘’diğer’’ çocuklar gurur bile duyardı onlarla arkadaş olmaktan. Mesleğini yeterince kavrayamamış öğretmenler, onları el üstünde tutardı. Daha bir şımartılır, daha bir pohpohlanırlardı. Sonra gündemi bir süre meşgul eden, gözlere bayram ettiren dış görünüşü sayesinde hapisten kurtulan suçluyu düşündüm. Fotoğrafları sosyal medyada yayılınca büyük çoğunluğu kadın olmak üzere –büyük çoğunluğu demek fazla iyimser oldu, neredeyse hepsi- yüz binlerce imza toplanmıştı salıverilmesi için. Peki ya yakışıklı olmasaydı? O zaman çeksin suçunu, çürüsün hapiste canım, kimin umurunda(!) ki? Ah, şu insanoğlu ne kadar da şekilci bir varlık. Göze hoş gelen bir şey görmeye gelsin, asla ona toz kondurmak istemez, hep bir kılıf uydurur. ‘’Yok, yapmaz o öyle şeyler.’’ Buradaki ‘’o’’ zamiri kimin için kullanılmıştır dersiniz? Güzel, çok güzel biri için. Burada gelmiş insanların dış görünüşe taparcasına önem vermesinden yakınırken kendimin tamamen masum olduğunu iddia edersem düpedüz yalan söylemiş olurum. Mesela güzel bulduğum bir insanın aynı zamanda zeki olduğunu gördüğümde –utanarak söylüyorum- ne kadar etkileyici olduğunu düşünmekten kendimi alamıyorum. Hâlbuki sıradan görünüşlü zeki insanlarla karşılaşıyorum her gün, aradaki fark nedir ki? Güzelliği ve zekâyı aynı bünyede barındırmak neden şaşırılası olsun? Sanıyorum cevabı güzelliğin insanı yeteri kadar nitelikli yaptığı düşüncesi, geri kalan tüm olumlu özellikler sadece onu pekiştiriyormuş gibi. Ya da zaman zaman görünüşünü çok beğendiğim birinin olumsuz bir davranışını gördüğümde hayal kırıklığına uğruyorum. Ne kadar inkâr etmek istesem de o anlamsız pozitif ön yargı benim de içimde bir yerlere yerleşmiş. Ama en azından o anda olmasa bile daha sonrasında dış görünüşe dayanarak insanlar hakkında peşin hükümlü ve asılsız yargılarda bulunmaktan yüzüm kızaracak ve kendime biraz da olsa kızacak kadar bilincim var. Şimdi de herhangi ayırt edici bir güzelliği bulunmayan, sıradan, hatta ne kadar az bakılırsa o kadar iyi bir sima gelsin gözümüzün önüne. Zavallıcık, ne kadar da şanssız! Eğer dünyaya güzel bir bedene sahip olarak gelseydi hiçbir şey yapmasa bile insanların takdirini ve hayranlığını kazanabilecekken şimdi hem ilk bakışta kendisine dair oluşan olumsuz yargıları def etmek hem de değerini kanıtlamak için oldukça çabalaması gerekecek. Çok iyi bir keman virtüözü düşünün mesela, o çaldığında kemanının titreşen tellerinden çıkan tek bir sesi bile kaçırmamak için ötmeyi bırakan kuşlar olsun. Ne geldi aklınıza? O çirkin, eğri büğrü dış görünüşe ‘’rağmen’’ ona hayran olmaktan kendinizi alamadınız. Ah bir de güzel olsaydı, o zaman ne çok yakışırdı o keman eline. İnsan dediğimiz varlık iki katmandan oluşur: dışta bir kabuk bulunur, içeride de o kabuğun hareket etmesini, düşünmesini, ayakta durmayı becerebilmesini sağlayan karmaşık bir sistem vardır. Bizim beklentimiz kabuk ve içerideki sistemin birbirine paralel özellikler göstermesidir, olası zıtlıklar son derece tekdüze olan beynimizi oldukça karıştırır. Uzaktan Kumandalı Kız’ı tam da bu yüzden trajik bir gülümseme eşliğinde okudum, tüm öyküye hâkim olan o mükemmel ironi yüzünden. Zaten başlı başına karmaşık ve insanı altüst eden bir duygu olan aşk, dış görünüş ve asıl benliğin çelişkisi karşısında daha da içinden çıkılmaz bir hâl alıyor. Aynı anda iki kişiye âşık olma durumu, ya da hiç kimseye. Kusursuz güzelliğiyle büyülendiğin kabuğun kontrolünün bambaşka birine ait olması. O başka biri ise kusursuzluktan alabildiğine uzak, görmeye bile tahammül edemeyeceğin kadar. ‘’Senin sevdiğin şey değilim ben.’’ (50). Âşık olduğun o mükemmel beden miydi, yoksa o bedenin kilometrelerce uzağında yerin altında yaşayan unutulmuş enkaz mı? Biri var olmadan diğeri var olamazdı. Ne demiştik, kabuk ve içerideki sistem. Güzel bedenin başka bir benlikle yaşama dönmesiyle alıyoruz cevabı, kabuğa değil içindekineymiş o derin hisler. Ancak şunu da biliyoruz ki göze hitap etmeyen bir bedenin eksikliğinde aşk asla ortaya çıkmayacaktı. Bu da hayatın insanlara yaptığı bir nevi eşek şakası işte, ama çok da dert etmeye gerek yok, sonuçta daha kötülerini yaptığı da olmuştu. Kaynakça: Tiptree Jr., James. Uzaktan Kumandalı Kız. İthaki Yayınları: İstanbul. 1973. GEÇMİŞE MUM DİKTİK Zaman zaman akranlarımızla 'bizim zamanımızda' muhabbetleri yapıyoruz ya, nasıl da seviyorum geçmişi hatırlamayı. İzlediğimiz çizgi filmlerden tut da, sokakta oynadığımız oyunlardan, bakkaldan aldığımız cipslere, cipslerden çıkan tasolara, ve o tasolardan deste deste yaptığımız koleksiyonlara, en ince ayrıntısına kadar konuşmak istiyorum. Elimize tutuşturulan 1 lira ile önce görevimiz olan ekmeği alır, sonra da para üstünü anne babanın görmemesi gereken zararlı şeylere harcar, sokağın başında yer, eve gidene kadar da ekmeğin ucunu kemirirdik. O zamanlar sanki yediğimiz şekerler daha tatlıydı, sokaklar daha güzel, yaşıtımız olan her insan dostumuzdu. Kimseyle de sonsuza kadar küs kalmazdık. Karşılıklı özrün çözemeyeceği kavgamız, bisiklete atlayıp gidemeyeceğimiz yer yoktu. Çocukluk işte, dünyayı görebileceğimiz en temiz haliyle yaşadık. Kitaba başlar başlamaz, çocukluğumda sokaktan pis pasaklı eve girdiğim günler geldi aklıma. Okuldan eve gelip teneffüslerde koşa düşe yırttığım çorapları saklardım annemden. Kadıncağız her gördüğünde 'sen nasıl kız çocuğusun, biraz hanım hanımcık oynasana' diye karalar bağlardı. Sonra akşam oturup televizyon karşısında benim söküklerimi dikerdi, ben de dizinin dibinde ödev yapardım. O zamanın anneleri bizlerden gerçekten çok çekti. Çorba içirip cebimize kuruyemiş koymadan dışarı çıkarmazlardı, bol bol da koyarlardı ki arkadaşlarımızla paylaşalım, dışarı çıkınca da akşam ezanından önce evde olmalıydık ki yemek masasına ailecek oturalım. Ama yazarın da dediği gibi "Biz o zamanlar, mevsim bahar olduğunda mahallenin tüm çocuklarıyla birlikte kendimizi sokağa atar, karakış gelene kadar da pek içeriye girmeden 'baaçede' oynardık.", annelerimizin de bir kulakları hep sokakta olurdu, ağlayanın sesini tanıyabilmek için. Şimdiki gibi çocukların ellerine ver tabletleri, telefonları oturt salona değillerdi. Derler ya çocuk oyun oynayarak gelişir, ne kadar şanslıyım ki bizim nesli o dönem anneler bile sokaklardan toplayamadı. Bir çağırsalar bile bin direnirdik biz, geride adam bırakmazdık. Yani Naz'ı annesi çağırır çağırmaz evinin önüne toplanıp 'n'olur teyze 1 saat daha duralım, sizin evin yakınından ayrılmayız, birazdan hep beraber dağılırız.' diye Naz'ın annesine ajitasyon yapmalar, söz vermeler, güven kazanmalar ki yarın da birlikte oynayabilelim. Böyle böyle, hem iletişim yeteneğimizi geliştirdik, hem de sosyal çevremizi 'ben de sizinle oynayabilir miyim?' ile genişlettik. Şimdi, günümüz çocuklarını düşünüyorum da, her neslin bir sonraki nesle dediği gibi, teknolojinin içinde büyüdüler azizim. İstedikleri her türlü oyuna, çizgi filme internetten ulaşabildikleri için, arkadaşıyla dışarı çıkmadan kapı ziline basıp 'falanca aşağı inecek mi?' diye bağırmak zorunda değiller. Birbirleriyle yüz yüze iletişim kurmaktansa, cep telefonlarından 'yazışmayı' tercih ediyorlar. Sosyalleşmeye, canlı iletişim kurmaya alışmadıklarından, içine dönük, tabiri caizse asosyal bireyler olmaya başlıyorlar. En son ne zaman bir çocuğun attığı topun cam kırdığını duydunuz? Mahalleler iyice sessizleşmeye başladı; ne heyecanla oyun oynayan çocuk sesleri, ne anne azarları. Büyüklerimiz de bu sessizliğe alışmış olacaklar ki, en ufak bir çocuk bağrışması duymayagörsün, hemen camdan çıkıp azar çekiyorlar. Azarın türü değişti anlayacağınız. Bu yüzdendir ki, artık sadece in cin top oynuyor mahalle aralarında. Bayram harçlıklarımı biriktirip ev alabileceğimi düşündüğüm günlerle, Ayçe Ayyıldız'ın "televizyon kapanırken 'İstiklal Marşı'nı 'hazır ol'da dinlediği" günlerin aynı heyecanda geçtiğini hissettim. Belki de 70'lerde çocuk olanlar da 90'ların çocuklarını asosyal olarak görüyorlardır kim bilir? Öyle ya da böyle, çocukluğumu doya doya yaşayabildiğim için dünyanın en şanslı insanlarındanım. Şu an bile biri 'saklambaç oynayan elime mum diksin' dese, ona doğru koşup ebe olmamak için yarışırım. Biz O Zamanlar Baaçede Oynardık, şimdilerde ne bağ kaldı ne bahçe... Kaynakça Ayyıldız, Ayçe. Biz O Zamanlar Baaçede Oynardık. Doğan Kitap, 2016. Müziğin İnsanları Müzik her hayata dokunan, her insanda bambaşka etkiler yaratan melodiler bütünüdür. Yapımcılarının duygularıyla şekillenir ve dinleyenlerin duygularını şekillendirir. Müziğe çok farklı bir anlam katan Voca People geçtiğimiz hafta Ankara’daydı. Sekiz kişiden oluşan İsrailli grup hiçbir enstrüman, hiçbir ses efekti olmadan sadece insan sesiyle yaptıkları şov ile bana unutulmaz bir gece yaşattı. Kendini Voca gezeninden gelmiş uzaylılar olarak tanıtan grup gezegenlerine dönebilmek için gereken enerjiyi müzikle sağlayabileceklerini söyledikten sonra bizi müzik tarihinde bir yolculuğa çıkarttı. 60’ların ünlü şarkılarından başlayarak günümüz popüler müziğine uzanan keyif dolu bir macerada onlara eşlik ettik. Müziği enerji olarak görmeleri açıkçası beni çok etkiledi, ruhun gıdası olarak düşündüğümüz müziği roket yakıtı olarak kullanma fikrini oldukça yaratıcı buldum. Müzik bence gerçekten de bir enerji kaynağıdır, roketler için olmasa bile insanlar için bir yakıttır. Neşelenmek istediğimizde yüzümüzü güldürür, canlı melodilerle ve hızlı ritimlerle içimizi kıpır kıpır eder. Hüzünlendiğimizde anlamlı sözlerle bizi teselli eder, bizimle bir dost gibi konuşur ve bizi sıcaklığıyla sarmalar. Kafamızı dinlemek istediğimizde klasik müzik açar ve notaların ruhumuza dolmasına izin veririz, öfkelendiğimizde ise müziğin bizi anlamasını ve bizimle beraber bağırmasını, isyan etmesini bekleriz ve müzik bunların hepsini en iyi şekilde başarır. Her gün, her an bize güç verebilen müzik, gerçekten ruhumuzu besleyerek anımıza renk katar. Günlük hayatımıza bize her an yardımcı olmaya hazır olan müzik, insanlığın başlangıcından beri insanları birbirine bağlayan bir iletişim aracı olmuştur. Voca People da yüz dakika boyunca bizimle tarifi imkânsız bir iletişim kurdu. Eğlenceli tavırlarıyla gerçekten unutulmaz bir şov sundular bize ve bir müzik sevdalısı olarak onları dinlemek bana tarif edilemeyecek bir mutluluk yaşattı. Belki her insan farklı duygular hissetmiştir gösteriyi izlerken fakat ortak bir tepki vardı; istisnasız herkes tüm şovu yüzünde bir gülümsemeyle izledi. Onlar müzikle uzay araçlarına enerji depolamaya çalışırken, hepimize sesleriyle yaşam enerjilerini ve mutluluklarını sundular. Günümüzde diğer her şey gibi yapaylaşan ve makineleşen müziğe inat Voca People bütün şarkıları sadece insan sesiyle yorumladı. Bu anlamda onlara büyük hayranlık duydum, onlarca enstrüman ve teknik malzeme gerektiren şarkıları sadece kendi seslerini kullanarak yeniden yarattılar. Saf güzelliğin makinelerle üretilmediğini, aslında insanların içinde gizli olduğunu sıra dışı ve hoş sesleriyle vurguladılar. Gerçek müziğin ne olduğunu unutmaya başlayan, bilgisayar ekranına bakarak tuşlara basıp çeşitli efektler eklemeyi müzik olarak kabul eden bir dünyaya katıksız insan sesinin ne kadar büyüleyici olabileceğini hatırlattılar. Müzik bir iletişim aracı ve duyguları ifade etmenin yaratıcı bir yolu olmasına rağmen, bazı insanların ellerini ve seslerini kullanmaktan vazgeçerek makinelere yönelmelerine, yapay elektronik sesleri düzgün bir ritim bile olmadan bir araya getirip müzik diye piyasaya sürmelerine anlam veremiyorum. Bu tarz ürünler yaratan insanların büyük bir dinleyici topluluğuna sahip olması ise beni daha da şaşırtıyor, umarım bir gün hepsi Voca People gibi gruplarla tanışır ve gerçek müziğin makinelerdense insanların doğal yetenekleriyle oluşturulduğunu anlar. Müziği tiyatroyla kombine ederek bize keyifli anlar yaşatan Voca People olağanüstü yetenekleriyle beni derinden etkilemeyi başardılar. “Müzik hayattır, hayat müziktir.” fikriyle hayatıma müzik ile renk kattılar. Queen, Michael Jackson, Nirvana gibi efsanevi sanatçıların herkes tarafından bilinen şarkılarını muhteşem bir şekilde yorumlamak her ne kadar zor olsa da onlar orijinallerini hiç aratmadılar, hatta farklı yorumlarıyla bazı şarkıları daha da güzelleştirdiler. İzlerken zamanın nasıl geçtiğini anlayamadım ve bittiğinde tadı damağımda, sesleri kulağımda kalmıştı. Tüm​ ​Hissettirdikleriyle:​ ​LA​ ​LA​ ​LAND ​ ​​ ​​ ​Tutkularımız,​ ​hayallerimiz,​ ​yaratıcılığımız​ ​hayatın​ ​rutininde​ ​olan​ ​karanlık​ ​zamanlar karşısında,​ ​bir​ ​nevi​ ​ışığımız​ ​oluyorlar.​ ​Fakat​ ​üst​ ​üste​ ​gelen​ ​başarısızlıklar​ ​ve yitirdiklerimiz;​ ​ışığımız​ ​olan​ ​bu​ ​tutkuları​ ​beslemeyi​ ​bıraktığımız​ ​bir​ ​konuma getirebiliyor​ ​bizi.​ ​Aslında,​ ​esas​ ​karanlık​ ​da​ ​o​ ​an​ ​başlıyor.​ ​Tam​ ​da​ ​bu​ ​şekilde​ ​yitirilmiş umutlarımın,​ ​ışığımı​ ​söndürdüğü​ ​bir​ ​zamanda​ ​izledim​ ​ilk​ ​kez​ ​​La​ ​La​ ​Land’​i. Sinemadan​ ​en​ ​yakın​ ​arkadaşımla​ ​birlikte​ ​çıktığımızdaysa,​ ​Eskişehir​ ​ayazına​ ​rağmen gerçek​ ​hayata​ ​dönemedik​ ​uzunca​ ​bir​ ​süre.​ ​Hislerimdeki​ ​bu​ ​karmaşaya​ ​rağmen, içimde​ ​farkına​ ​varıp,​ ​kelimelere​ ​dökebildiğim​ ​tek​ ​şey;​ ​daha​ ​önce​ ​hiçbir​ ​filmde,​ ​bu kadar​ ​çeşitli​ ​duyguyu​ ​ardı​ ​ardına​ ​hissetmediğimdi. ​ ​Hayal​ ​gücüne​ ​dair​ ​ilk​ ​anılarım;​ ​kuzenimle​ ​küçük​ ​yaşlarda​ ​izlediğimiz​ ​çizgi​ ​filmler​ ​ve animasyonlar​ ​üzerinden​ ​uyarladığımız,​ ​evcilik​ ​oyunlarıyla​ ​başlıyor.​ ​O​ ​yaşlardan​ ​beri etkilenerek​ ​izlediğim​ ​bir​ ​filmden,​ ​okuduğum​ ​bir​ ​kitaptan​ ​sonra;​ ​yaratılan​ ​o​ ​dünyanın içinde​ ​yaşamaya​ ​devam​ ​etmeye​ ​karşı​ ​koyamamışımdır.​ ​Bazen​ ​kendi​ ​kendimce,​ ​yeni bir​ ​karakter​ ​olarak​ ​yer​ ​aldığım​ ​bir​ ​uyarlamaya​ ​dönüşmüştür;​ ​bazense​ ​var​ ​olan​ ​bir karakteri​ ​canlandırdığım​ ​bir​ ​oyuna.​ ​İçine​ ​girdiğim​ ​bu​ ​dünyalar​ ​sayesinde​ ​öğrendim bir​ ​çok​ ​şeyi.​ ​Kimi​ ​zaman​ ​büyücülük​ ​dünyasında​ ​geçen,​ ​fantastik​ ​bir​ ​roman​ ​serisinin içinde​ ​var​ ​oldum;​ ​kimi​ ​zaman​ ​bir​ ​müzikalin​ ​içinde.​ ​Başka​ ​bir​ ​dünyanın​ ​içinde​ ​de​ ​olsa, en​ ​çok​ ​bu​ ​anlarda​ ​kendimi​ ​hissettim​ ​ben.​ ​Hayal​ ​gücü​ ​ve​ ​yaratıcılıkla​ ​donanmış olduğum​ ​bu​ ​zamanlarda,​ ​içimde​ ​parıldayan​ ​gerçek​ ​bir​ ​ışık​ ​vardı​ ​sanki.​ ​Bu​ ​ışığı söndüren​ ​zehirse​ ​umutsuzluğa​ ​düşüp,​ ​bu​ ​ışığı​ ​beslememek​ ​oldu​ ​benim​ ​için.​ ​Filmin ana​ ​karakteri​ ​Mia’yı​ ​da​ ​hayalperestliği​ ​ve​ ​kurduğu​ ​hayallere​ ​tutkuyla​ ​sarılıp,​ ​onların peşinden​ ​gitmesiyle​ ​tanıyoruz.​ ​Sahneler​ ​ilerledikçe​ ​gelen,​ ​üst​ ​üste​ ​başarısızlıkların sonrasında,​ ​karakterle​ ​benzer​ ​bir​ ​şekilde​ ​sahip​ ​olduğumuz​ ​bu​ ​ışığın​ ​sönüşünü izlemek;​ ​filmi​ ​benim​ ​için​ ​daha​ ​da​ ​kişisel​ ​bir​ ​boyuta​ ​getiriyor. Filmde​ ​Mia​ ​karakterini​ ​canlandıran​ ​Emma​ ​Stone'un​ ​ödül​ ​konuşmasında​ ​dediği​ ​gibi; bazen​ ​içimizdeki​ ​ışığı​ ​başkalarına​ ​da​ ​kanıtlamamız​ ​gereken​ ​seçmelere​ ​ve​ ​sınavlara tabi​ ​tutuluruz.​ ​Bu​ ​yolda​ ​kendimizden​ ​iyilerin,​ ​güzellerin​ ​ve​ ​şanslıların​ ​olduğunu düşünüp​ ​kendimize​ ​haksızlık​ ​ederek,​ ​kendimizi​ ​sorguladığımız​ ​bir​ ​umutsuzluğa kapılırız.​ ​Film​ ​böyle​ ​bir​ ​konuma​ ​gelenler​ ​için;​ ​içimizdeki​ ​bu​ ​ışığın​ ​önemini​ ​hatırlatan, o​ ​umut​ ​ışığını​ ​yeniden​ ​yakıyor​ ​belki​ ​de. Kendimle​ ​bağdaştırdığım​ ​tüm​ ​bu​ ​elementler,​ ​filmin​ ​her​ ​sahnesini​ ​sanki​ ​gerçekten yaşıyormuşumcasına,​ ​beni​ ​büyük​ ​ekranın​ ​içine​ ​hapsetti.​ ​Fakat​ ​zaten,​ ​tamamen​ ​farklı elementlere​ ​sahip​ ​olan​ ​bir​ ​izleyeni​ ​bile,​ ​film​ ​süresince​ ​o​ ​dünyanın​ ​içinde​ ​tutmakta, tartışılmaz​ ​bir​ ​başarısı​ ​var​ ​filmin​ ​bence.​ ​İzleyeni​ ​hislerden​ ​hislere​ ​sürükleyen müzikleri,​ ​koreografilerinin​ ​ve​ ​işleyişinin​ ​başarısı​ ​ve​ ​dahası​ ​renklerin​ ​inanılmaz canlılığı…​ ​Tüm​ ​bu​ ​unsurların​ ​birleşimi​ ​film​ ​boyunca;​ ​işitsel,​ ​görsel​ ​duyularımızı​ ​ve hislerimizi​ ​uyanık​ ​tutuyor​ ​dahası,​ ​büyüleyici​ ​bir​ ​şekilde​ ​izleyeni​ ​de​ ​filmin​ ​içine​ ​dahil ediyor. Aslında​ ​filmde​ ​de​ ​geçen​ ​"İnsanlar​ ​diğer insanların​ ​tutkularını​ ​görmeyi​ ​severler; onlara​ ​unuttuklarını​ ​hatırlatır."​ ​repliği,​ ​benim için​ ​filmin​ ​bir​ ​özeti​ ​adeta.​ ​İşini​ ​tutkuyla yaptığını,​ ​izlediğim​ ​röportajlarla​ ​bir​ ​kez daha​ ​gördüğüm​ ​filmin​ ​yönetmeni​ ​Damien Chazelle​ ​ve​ ​üniversiteden​ ​beri​ ​arkadaş oldukları;​ ​filmin​ ​müziklerinin​ ​bestecisi​ ​Justin Hurwitz,​ ​filmin​ ​her​ ​anında​ ​duyularımız​ ​açık bir​ ​şekilde​ ​izlediğimiz​ ​bir​ ​atmosfer kurgulamışlar.​ ​Filmi​ ​her​ ​yeniden izlediğimde​ ​ya​ ​da​ ​müziklerini​ ​her dinlediğimde,​ ​beni​ ​filmin​ ​dünyasına​ ​almayı aynı​ ​şekilde​ ​başaran​ ​bir​ ​atmosfer​ ​bu. Kurulan​ ​bu​ ​atmosferde;​ ​ilk​ ​sahnesinden, son​ ​sahnesine​ ​renk,​ ​müzik,​ ​ışık,​ ​dans​ ​ve kostüm,dekor​ ​seçimleriyle​ ​oluşturulan​ ​bu masalsı​ ​müzikalitenin,​ ​realiteyle harmanlanışı​ ​söz​ ​konusu.​ ​Bu​ ​gerçekler benim​ ​için​ ​can​ ​acıtıcı​ ​olsa​ ​da;​ ​izlerken​ ​heyecanı​ ​ve​ ​bitter​ ​duygusunu​ ​bir​ ​arada yaşamayı​ ​seviyorum​ ​sanırım​ ​en​ ​çok​ ​​La​ ​La​ ​Land’​de. Kaynakça: Chazelle,​ ​Damien.​ ​​La​ ​La​ ​Land​.​ ​2016.​ ​Warner​ ​Bros.​ ​​Entertainment,​ ​Inc.​ ​​Film. İNCİ’DEN KISA BİR HAYAT GERÇEKLİĞİ BETİMLEMESİ Kino, incisini satmaya karar vermişti. Alıcıların yanına gittiğinde incisi için önerilen paralar incinin değerinin çok çok altındaydı. Kino, kasabasındaki alıcıların kendisini aldattığını anlamış, incimi satmak için başkente gideceğim demişti. Kino'nun abisi Juan Tomas: "Gitmen şart. Gel gör ki işlerin başkentte başka türlü yürüdüğünü sanıyorsan, bilemem" (Steinback 65) İşler, başkentte de aynı şekilde yürüyordu, aslında bu, dünya alım satım piyasasının işleme biçimiydi. Tıpkı kahve çekirdeği toplayarak geçimini sağlayan işçilerinin durumu gibi... Zor işi onlar yaparlar, ancak daha sonra havalı bardaklar ve kremalarla birileri orta boy bir bardak kahveyi bize asgari ücretin yüzde ikisi fiyatına satar. Yalnızca kahve işçileri mi kullanılıyor peki? Ya da sadece Kino mu aldatılmaya çalışıldı? Tarih boyunca gelir farkı, insanlar arasında zamanla statü farkına dönüştü. Her şeyin önüne "VIP" ekledi insanlar; konserler için VIP biletler, restoranlarda VIP masalar ve daha nicesi... VIP, açılımı ise "çok önemli kişi" (tabii ki bunun İngilizcesi, Türkçesi yerine yabancı kelimeler kullanmak çok önemli kişi olmanın ön koşuludur zaten, değil mi?) sanki diğer kişiler önemsizmiş gibi… Aradaki fark ise, önüne VIP eklenen her şeyin üç dört misli daha pahalı olması. Ne kadar da aşağılayıcı bir durum… Önemli kişi olmanın tanımı para olmuş dünyamızda. Ne kadar paran varsa o kadar VIP'sindir, yani o kadar “çok önemli kişi”sindir. Sonra bu çok önemli kişilerimiz bir ihtimal İnci'yi okurlar, sebebi meçhul, belki gerçekten istedikleri için, belki de okudum diyerek çevrelerine biraz daha hava atabilmek için. Belki de İnci ismi onların taptığı şeylere benzer nitelikler taşıdığı için merak etmişlerdir. Sonuçta bu çok önemli kişilerden bazıları okurlar en sonunda İnci'yi, Kino'nun incisine biçilen değeri görünce düşünürler: “Ne kadar kolay cahil insanları aldatmak, kandırmak, kazıklamak”, üzerlerinde maliyeti beş-on lira olup kendilerinin biner liraya satın aldıkları gömlekleri, pantolonları ve ayakkabılarıyla; garajlarında yaşadıkları yerdeki hız limiti saatte doksan kilometre iken hızları saatte üç yüzlere erişebilen arabalarıyla ve daha pek çok kendini zengin göstermekten başka hiçbir işe yaramayacak görgüsüzlük saçan eşyalarıyla... Ya eşitlik? İlk başta sadece bir çeşit mandalina vardı, gider herkes onu ağaçtan koparıp yerdi, sonra o ağaçları sahiplendik, bunlar benim dedik, ben ölünce de çocuklarımın... Bin çeşit mandalina çıktı bir anda piyasaya, şu mandalina Japonya'da yetişiyormuş yılda yalnızca bir ton çıkıyormuş bundan denildi çok önemli kişilerimize, onlar o mandalinalardan yediler, bazıları en kötülerin, çürüklerin konulduğu sepetlerdeki en ucuzlarını bile yiyemezken... Sebebi ise basitti, kendini yüceltmeye çalıştı insanlar, kendilerini diğer insanlardan daha üstün gösterecek şeyler aradılar. Herkes yemek yiyordu, bu onları özel hissettirmezdi, daha sonra aşırı pahalı restoranlar açıldı, şu bir parça etin yanına birkaç defneyaprağı atıp bir tabak yemeğe asgari ücretin onda birini isteyen yerler... Herkes bir şeyler giyiyordu, kumaş aynıydı ancak sonra birisi çıktı, normal bir gömleğin üstüne ufacık bir hayvan resmi çizdi, bu çok önemli kişilerimiz içindir dedi, sonra herkes bir anda bu gömleklerden giymek istedi, önemli (!) hissedebilmek için, belki de yalnızca kendi özgüven problemlerini yatıştırabilmek için… Suç kimde peki? Çok önemli kişilerde mi, parası olana çok önemli kişi diyen o kadar da önemli olmayan kişilerde mi, yoksa sırf kendilerinden zengin diye bu çok önemli kişilere yalakalık yapanlarda mı? Milletin vekili olan kişiler, milletten yirmi misli fazla para kazanıyor ülkemizde, hak edip etmediklerini tartışmıyorum bile. Reis-i cumhurumuz toplu taşınmaya binmesi gerekirken, milyon liralık araçlara biniyor özel şoförüyle, korumalarıyla. "Korumalarıyla", kendini, onu seçen milletten korumak için herhalde. Berkan KILIÇ 21302071 TURK 102- 06 Sevim Gözcü EZEN 11.11.2014 KAYNAKÇA Steinback, John. İnci. 6. Baskı. İstanbul: Sel Yayıncılık, 2014. s.101 Batuhan Araslı21400963 Turk 101-20Başak Berna Cordan3-218/11/2014 Araslı 1DUYGULARDAN BULUTLARAYaşar Kemal'i bir düz yazı yazarı olarak tanırız birçoğumuz; ancak düz yazıdaki göz kamaştıran başarısını şiirlerinde de görmek mümkün. Yazarın şair tarafını keşfedebileceğimiz tek basılı kaynak ise Bugünlerde Bahar İndi. Kitapta yazarın daha önce yayımlanmış şiirlerinin yanı sıra ilk kez yayımlanan şiirleri de bulunuyor. İşte tam da şair Yaşar Kemal'i tanırken Hanna'ya Şiirler isimli şiirlerine rastladım. Şair bu şiirlerini numaralandırarak üç farklı şiir şeklinde yazmış. Ben de bu üç şiiri okurken iyiyi, kötüyü ve güzel duyguların ne kadar değerli hazineler olduğunu ruhumun derinliklerinde hissettim.“Dört bulut salıverdim gökyüzüne / Gökyüzünün en yücesine, ucuna” (Kemal 73)Şairin yolladığı gibi dört bulut yollayabilsek keşke gökyüzüne. Düşmanlık, nefret, kin gibi kötü duyguları gördüğümüz, duyduğumuz zaman renk renk bulutları salsak gökyüzüne ve o bulutlardan dökülen yağmur damlalarının kiri, çamuru beraberinde götürmesi gibi kurtulabilsek bu insanlığa zarar veren duygulardan. Nefrettir bu kötü duygulardan en ironik olanı; çünkü nefrete karşı olanlar nefretten nefret ettiklerini söylerler hep, bu da nefretin gücünü gösterir bizlere aslında. Rakibi sevgi ise daha içlerde yaşanır çoğu zaman, bu da çoğunlukla nefrete yenilmesiyle sonuçlanır.Bunların yanında nefretin yayılma hızı her zaman sevginin yayılma hızından çok daha fazla olmuştur. Çünkü nefret kolay yayılır, nefret ile dolu bir insan çevresindeki herkese nefretini dağıtır; ancak sevgiyi yaymak için her zaman sevgi ile dolu olanların çoğunlukta olması gerekir. Bu durumun farkında olan herkes için, asla gerçekleşmeyeceğini bilsek de ilgiyle anlattığımız ve Araslı 2dinlediğimiz bir masal gibidir turuncu bulutlara sevgi yükleyip onları gökyüzüne salmak. Savaş ve barış için de geçerlidir bunlar. Savaşmak isteyen barbar bir ordu karşılaştığı herkesle savaşır, karşısına çıkan her şeyi yakar yıkar, kısaca önüne geleni savaşa dahil eder; ancak barışın yaygınlaşması için tersi durum söz konusudur, savaştan vazgeçirilmek istenen bir topluluk için çok sayıda barışçıl topluluğun birlikte çalışması gerekir. Peki umut yok mu hiç, kötü şeylerin yayılması böyle devam mı edecek? Hayır, eğer içi iyilikle dolu insanlar el ele verip bıkmadan usanmadan çalışırlarsa elbette ki durdurulabilir bu yayılma, dünya daha yaşanır bir hâle gelebilir.“Dün Çukurova'dan geldim Hanna, / Senin bana gönderdiğin gibi çiçekler yapmışlardı” (Kemal 76)Peki neden Hanna'ya anlatılmalı tüm bunlar? Çünkü Ayşe'ye anlatılsa tüm bunlar ve sonrasında ülkemizin bu değerli duyguları içinde taşıdığı söylense, Ayşe için sıradan hale gelen şeyleri dinlemek olur yalnızca bu. Alışmıştır Ayşe sevgi dolu turuncu portakallarla olabildiğince barışçıl bembeyaz pamukları aynı memlekette görmeye. Arkadaşlığı temsil eden kırmızı narları da görmek sıradandır Ayşe için. İşte bu yüzden Hanna'ya anlatılmalı bunlar. “Bir umut var hâlâ Hanna bak, benim ülkem ne kadar sıcak, ne kadar da renk renk bak!” denilmeli. Şairin bulutlara bu güzel duyguları yükleyip bütün insanların yüreğini bu bulutların yağmur sularıyla yıkamak istemesi gibi, her birimiz de bu güzel duyguları dünyada egemen kılmak istersek daha yaşanabilir ve sorunsuz bir dünyaya sahip olabiliriz. Renkler ve renklerin birbirleriyle uyumu insanlar için her zaman ilgi çekiciolmuştur. Göz alıcı renk cümbüşleri insanların daima hoşuna gitmiştir, insanların içlerini açmıştır. Bundandır, insanlar yağmurun bitmesini, havanın açılmasını ve gökkuşağı görmeyi beklerler yağmurlu havalarda. Nefretin, savaşınsa açık tonlu bir rengi yoktur, siyah ve tonları temsil eder bu kötülükleri. İşte bu yüzden renk renk bulutlara yüklüyor duygularını şair, daha kolay kaplasın bütüninsanların yüreklerini, ıslatmadık yer bırakmasın diye.Araslı 3Özetle bütün iyi insanların işi her zaman kötülere göre daha zordur. Kötülüğün her zaman insanın aklını çelen avantajları vardır; ancak daha yaşanabilir bir dünya için işleri zor da olsa iyi insanlar hep, durmadan çalışmalıdır. Bir insan çalışıp uğraşıp bir sürü emek verdikten sonra bir kötülüğü iyiliğe çevirdiğinde yaptığı iş ne kadar zahmetli olursa olsun büyük bir iş başarmış olur; çünkü bunu her iyi insan yaparsa kötülük diye bir şey kalmaz ki dünyada. Yine de unutmamak lazım ki bunun için renk renk bulutlar gönderip onların insanların yüreklerine yağmasını bekleyemeyiz, her birimiz o bulutlardan biri olup insanların yüreklerini tek tek bulmalıyız. Yağmur yağmadan bulutlarımızın da renkleri solabilir yoksa.KAYNAKÇAKemal, Yaşar. Bugünlerde Bahar İndi. 1. Baskı. İstanbul: Yapı Kredi Yayınları, 2010.Markalar Cehennemi Günümüz dünyasında her şey alışverişten ibaret. Herkesin derdi modaya uymakta, herkesin derdi diğer ünlü ne giymiş, o kıyafetini nereden almış, şu ayakkabısını yurtdışından mı getirtmiş. Herkes en son çıkan şeyi kullanma peşinde, her şey fabrika ürünü olmak zorunda. En yeni, en pahalı şeyi almak zorundalarmış gibi davranıyorlar. Yurtdışında Black Friday’de ucuza en yeni şeyleri almak için birbirlerini eziyorlar, linç ediyorlar. Kapitalizmin hayatlarını tamamen ele geçirmesini bir bayrammış gibi kutluyorlar resmen. En ünlü ve en pahalı markalara tapıyorlar adeta. Bu markaları, kendi kişilikleriyle birleştiriyorlar, hayatlarındaki en değerli şey eşyaları oluyor. “Sahip olduğunuz eşyalar bir gün sizin sahibiniz olur” deniyor Fight Club’da. Zamanımızı en güzel tanımlayan söz bu bence. Herkes Iphone’larına gözleri gibi bakıyor, herkes Macbook’una tapıyor. Bunlardan birine bir zarar gelse hayatları kararacakmış gibi davranıyorlar. Kapitalizm tanrıları kutsamış dünyamızı. Kitapta da bu durumun emek vererek işini yapmaya çalışan insanlara yaptığı zarardan bahsedilmekte. Cipriano Algor’un emek vererek, günlerini harcayarak yaptığı çömlekleri artık almak istemeyen halktan. Fabrika ürünlerine yönelen insanların durumlarından bahsediliyor. Her şey tek tip artık. Herkesin evi birbirinin aynısı. Aynı koltuklar, aynı sehpalar, aynı tablolar. Her şeyimiz IKEA’dan, tüm evimizi birbirinin tıpatıp aynı eşyalarla donatıyoruz. Bence bu çok yanlış bir eylem. Eşyalarımızın bizim için bir anlamı olmamalı demiyorum. Bizim için olan anlamları bizim iliklerimize işlememeli. Mesela koltuğumuza bir şey döküldüğünde o koltuğa 2000 lira verdik diye değil, o koltukta sevdiklerimizle güzel vakitler geçirdiğimiz için üzülelim. Hiçbir işimize yaramayacak, sadece pahalı olduğu ve başkalarının eşyalarından daha güzel gözüktüğü için aldığımız eşyalar var. Bu eşyalar için aylarca çalışıp biriktirdiğimiz paramızı veriyoruz. Ama asla yeterince tamamlanmış hissetmiyoruz. Evimizi ne kadar doldurursak dolduralım, gardırobumuz ne kadar geniş olursa olsun asla tamamlanmıyoruz. Doyumsuzca eşya almaya devam ediyoruz ve almaya da devam edeceğiz. Çünkü eşyalarımızın köpeği olmuşuz. Devir kapitalizm devridir. Sosyalleşmekten kastımız da değişti artık. Sosyallik dediğimiz şey bir kafeye oturup saatlerce sıvı tüketmek oldu. Arkadaşlarımızla buluştuğumuzda 20 dakikalık bir sahte merhabalaşma süreci sonrasında 3 saat boyunca kahve ve sigara içip telefonlarımızla oynayıp ortamdan ayrılıyoruz. Bu süre zarfında bir şeyler sipariş etmezsek de garsonlar tarafından süzülüyoruz, ne olursa olsun bahşiş bırakmazsak yargılanıyoruz. Eleştirdiğimiz Starbucks müstakil kafelerin yanında komünist kalacak seviyede. Bahşiş vermezsen seni gözleriyle süzmüyorlar veya içecek almadan bile kafede sabahtan akşama kadar oturursak kimse bize kalk git dercesine bakmıyor. Fakat herhangi bir kafede tek bir kahve alıp 1 saat otursak bile yavaş yavaş süzülmeye başlanıyoruz, bize sandalye israfı gözüyle bakmaya başlıyorlar. Bizi sadece ve sadece para kaynağı olarak görüyorlar. Varlığımızın tek sebebi onlara bunu sağlamakmış gibi. Öteki bir sorun ise bugünlerde kıyafetlerde ve ayakkabılarda görülen marka sevdası. Tommy Hilfiger, Lacoste, Polo, Cat, Harley Davidson. Bu markaların amblemlerinin tişörtlerinde, kazaklarında, ayakkabılarında görülmesi için insanlar bu markalara uçuk fiyatlarda paralar veriyor. Bir timsah ve polo oynayan bir adam şeklinin çağımızda bu kadar ilgi görmesi anlamlandıramadığım bir şey. Bu amblemleri, bu logoları insanlara gösterip “bakın ben zenginim, bakın ne kadar çok para harcıyorum” bakışları atıyorlar ve bu zevkleri uğruna bu eşyaların kölesi oluyorlar. Demek istediğim şey şu ki, günümüzde insanlar başkalarına ne kadar paraları olduğunu kanıtlayabilmek için, bir logo uğruna uçuk fiyatlar veriyorlar. Ayrıca herkesin ev eşyaları birbirinin tıpatıp aynısı durumuna gelmiş durumda ve insanlar bu eşyalarına adeta tapıyorlar. Herkes her şeyin en yenisinin, en son çıkanının peşinde koşturuyor, bu uğurda işe gidip geliyorlar. Ve son olarak da insanların sosyalleşme anlayışları çok değişti. Artık sosyalleşmeden kastımız bir kafeye oturup saatlerce sıvı tüketip telefonla oynayıp evimize geri dönmek oldu. İşte kapitalizm hayatlarımızın içine böyle işledi. Kaynakça Saramago, José. Mağara. İstanbul: Kırmızı Kedi Yayınevi, 2014. ÇİSEL DİLA ZEYBEKBAŞKA BİR GÖZLE DÜNYAGözlerimi açtığım andan itibaren- her ne kadar o an kendimi hiç tanımıyor olsam da ya da zaten kendimi tanıyacak biri olmasam da- hep ben bendim. Görünüşüm değişti, günler geçtikçe ama ben hep aynı bendim yine. Bizler aslında her geçen gün değiştiğimizi düşünsek de aslında değiştiğini sandığımız biz, çapı zaten belli bir çemberin içinde dolanıp duruyoruz. Yeni deneyimler, yeni bakış açılarıyla, yeni insanlar, yeni kitaplar hatta yeni yaşlar hiç de değiştirmezler bizi. Bahsettiğim çember önceden çizildi, gözlerimizi bu nereye gittiğini bilmediğimiz, asla da bilemeyeceğimiz dünyada. Hep insan olarak ve her kim isek, o şekilde hayatımızı sürdürecek ve böyle de yok olacağız. Böyle düşündüğüm zaman hayvansever olmanın ne kadar eşsiz bir şey olduğunun yeniden farkına varıyorum. Benim görüşüme göre, insan olduğumuz için bir hayvanın hislerini ve ihtiyaçlarını kavrama kabiliyetine sahip değiliz fakat onları çok seviyoruz. Her birinin hakları olması gerektiğine inanıyor ve her fırsatta onları korumaya yönelik kampanyalar düzenliyoruz. Evet hayvanlar ve onları sevmek benim düşünceme bir antitez niteliğinde fakat günlük hayatta karşılaştığımız pek çok durum var ki, insanın sınırlı çemberi içinde yüzdüğünü bize tekrar tekrar hatırlatıyor bunun en büyük örneği de empati kuramamak. Fikrimce, insan ilişkilerinde bireyleri en çok yıpratan ve bireylerin en noksan olduğu nokta empati kurmak. Bir başkası elbette olamayız fakat hiç denememek, sadece ben varım ve benim sözüm geçmeli diye düşünmek, diğer herkesi yok sayar gibi bir tavır takınmak ne kadar doğru veya ne kadar yapıcı? Bir günlüğüne bir başkası olabilseydik hayatımız nasıl değişirdi? Yıllardır çılgınca merak ettiğim soru işte bu. Bir başkası olsaydık. Sadece bir günlüğüne bir başkası olmak. Onların hayatına, hislerine, akrabalarına hakim olmak... Bir günlüğüne doktor olmak, öğretmen olmak, şarkıcı olmak, garson olmak, işçi olmak, hayat kadını olmak, bilim adamı olmak, ormancı olmak. Nasıl olurdu? Benim bu merakım Franz Kafka’da da olmalı, ki kendisi de Dönüşüm adlı hikayesini kaleme almış yıllar yıllar önce. Ama Kafka, bir hayvanın gözünden bakmış dünyaya. Bir sabah uyandığında artık aynı insan olarak değil de, bir hayvan olarak bakmak nasıl olurdu sorusunu kendine yöneltmiş. Yıllardır kendime sorduğum bu soruyu başka bir yolla kaleme aldığı için hikayeyi okurken çok büyük bir haz aldım. Yalnız olmadığımı hissedip; birileri var, onlar da benim gibi. Onlar da sıkılmış kendi çemberlerinden. Bambaşka bakış açılarıyla-sadece kitap, film ve deneyimlerle kazanılmayan- bakmak isteyen. Belki de bir başkası ya da başka bir şey olabilseydik daha iyi empati kurabilirdik, kurdurabilirdik. Benim hiç de realistik olmayan bu düşüncelerim belki de insan ilişkilerindeki en büyük sorunlarından birine bir çözüm olabilirdi.Hepimizin zaman zaman bir başkası olmaya ihtiyacı var bence. Bir başkası gibi düşünmeye, bir başkası gibi yaşamaya. Eğer öyle olursa insanları da kendimizi de daha iyi tanıma fırsatı buluruz. Peki dünyaya başka bir gözle bakma ihtimalimiz var mı? Yok. Öyleyse empati problemini nasıl çözebiliriz? Muhtemelen çözemeyiz. Tek çözüm başkası gibi bakmayı öğrenmek olabilir. O da bir hayli zor, hatta imkansız çünkü bir başkası olmadan bir başkasıymış gibi davranmak insanoğlunun çok da başarılı olabileceği bir şeymiş gibi gelmiyor bana. Düşüncelerim çok olumsuzmuş gibi görünüyor öyle değil mi? Zaten oldukça karamsarım insanlık ve insanlığın geleceği konusunda. Fazlasıyla karamsar...Franz Kafka da bahsettiğim “ Dönüşüm” adlı kitabında bir sabah böcek olarak uyanır ve toplumun gerçeklerini, insana dayattıklarını ve insanların olaylara ne tür tepkiler verdiğini bir de başka açıyla gözlemler ve yorumlama fırsatı olur. Tam da benim hayal ettiğim gibi. Çünkü, belki de, başka açılarla bakabiliyor olmak bizlere hayatımızdaki, bazı önemli sorunları çözebilme yetisi kazandırabilirdi. Ve bunun da sonucunda karamsar olduğum bütün bu konulara bir ışık olabilirdi.Onat Uzaldı ASLINDA ÖZGÜR MÜYÜZ? Fakültede ikinci senesinin ortalarında olan bir hukuk öğrencisi olarak özgürlük ve eşitlik gibi kavramlar hayatımda büyük yer tutuyor. Bu kavramlar aldığım eğitimin özünde var oldukları için her geçen gün her türlü biçimde karşıma çıkıyorlar. Sokağa çıkıp herhangi bir insana hayatta insanlar için nelerin çok büyük önem taşıdığını sorsanız, sorulan insanların büyük bir çoğunluğunun cevapları arasında özgürlük veya eşitlik kavramlarını görürsünüz. Gerçekten de bu ikisi öyle iki kavram ki geçenlerde okuduğum Solomon Northup’un 12 Yıllık Esaret adlı romanında bunların hayatımızdaki önemlerini daha iyi anladım. Yazar ile başkarakterin aynı kişi olduğu, yani bir otobiyografi özelliği gösteren romanda 1840lı yıllarda yaşamını özgür bir siyahi olarak geçiren fakat sonradan özgürlüğünü kaybedip köle olan Solomon Northup’ın hayat hikâyesi anlatılıyor. Özgürlük ve eşitlik kavramları günümüzde birçok açıdan değerlendirilmeye ve farklı anlamlar yüklenilmeye açık. Özgürlük devlete karşı özgür olma, toplumu oluşturan bireylere karşı özgür olma gibi anlamlar kazanabilirken; eşitlik ise kanun önünde eşit olma veya sosyal hayatta eşitlik gibi biçimler alabiliyor. Tarih sahnesinde ise özgürlük, eşitliğe oranla çok daha ön planda olan bir kavram. Bildiğimiz tarihin başlangıcından itibaren özgürlüklerini sağlamak uğruna ne toplumlar, ne devletler telef oldu. Bunun en büyük örneklerinden biri ise tarihin yazdığı en büyük başarılardan biri olan Milli Mücadelemiz. Sadece tarih kitaplarından Kurtuluş Savaşımız ile ilgili elde edilebilecek bilgilerin ışığında bile özgürlüğün insanlar açısından ne kadar önemli bir kavram olduğu anlaşılabiliyor. Maalesef özgürlük kavramının gelişimi açısından tarihsel süreçler çok sancılı yaşanmış. Bana göre, tarihte özgürlük açısından en karanlık dönemler siyahi vatandaşlara yapılan zulümlerin arttığı dönemler. Özellikle 1800’lü yıllarda Amerika Birleşik Devletleri’nde siyahi vatandaşlara yapılan zulümler özgürlük kavramını ayaklar altına alacak türden. Solomon Northup’ın 12 Yıllık Esaret adlı romanında da siyahilere yapılan zulüm gözler önüne serilmekte. Önceden özgür olan siyahi Solomon’un özgürlüğünü kaybedip köle konumuna düşmesiyle hayatının nasıl tepetaklak olduğu anlatılıyor. Romanda olayların geçtiği yıllarda kölelik kurumu karşımıza çıkıyor. Kölelik kurumu tabii ki günümüzde yok, ancak o dönemlerde günümüzde olduğu gibi herkes özgürlüğe sahip değil. Tabii ki romanın başkarakterinin siyahi olması aklıma, özgürlük kavramının önemi dışında bir de ırkçılık kavramı geliyor. Irkçılık anlayışını benimseyenler genelde beyaz insanlar olmakla birlikte siyahi kişilerin beyazlarla aynı haklara sahip olamayacaklarını ayni beyazlarla eşit ve beyazlarla aynı şekilde özgür olamayacaklarını sadece ten renklerindeki farklılıktan dolayı savunurlar. Bana göre ırkçılık anlayışı tamamen reddedilmesi gereken, insanlık tarihinin sayfalarına kara leke sürmüş bir anlayış. İnsanın özgür olması doğuştan gelir ve insanın özgürlüğü sadece bir başka insanın özgürlükleri ile kısıtlanabilmelidir. Günümüzdeki özgürlük kavramı, her ülkenin kendine ait hukuk sistemi tarafından vatandaşlarına tanınmış ve güvence altına alınmıştır. Romanda ise Solomon özgürlüğünü bir başkasının zor kullanması ile kaybedip köle durumuna düşmüştür. Burada aklıma şu soru takılıyor: Bir başkası bizim özgür olup olmadığımıza karar verebilir mi? Eski dönemlerde bu mümkünmüş gibi görülse de günümüzde bunun kabul edilmesi mümkün değildir. Kendi fikrime göre, insan doğuştan özgürdür ve herhangi bir kimse herhangi bir nedenle başka bir kişinin özgürlüğünü kısıtlayamaz. Ayrıca, Solomon’un özgürlüğünü kaybetmesi, onun özgürlüğünü hukukun güvence altına almamasından da kaynaklanmaktadır. Bu durum ise aklıma en can alıcı ve ana soruyu getiriyor: Aslında gerçekten özgür müyüz? Günümüz dünyasında özgürlükler, mevcut hukuk sistemleri onları tanıdıkça ve onları güvence altına aldıkça var olabilmekteler. Ancak benim şahsi görüşüme göre kişi bütün özgürlüklere doğuştan sahiptir ve hukuk düzeninin bunları koruyup korumaması olayı onların bir varlık şartı olarak gösterilemez. Yani, eğer bizim özgür olup olmama durumumuz hukuk sisteminin kararına kalmışsa burada tam bir özgürlükten bahsetmek bence mümkün değildir. Başka kişilerin veya sistemlerin belirledikleri ölçütler kişinin özgür olup olmadığını belirlemede ölçüt kabul edilemez, hiçbir ayrım gözetilmeksizin her kişi doğuştan özgürdür. Kaynakça Northup, Solomon. 12 Yıllık Esaret. Maya Kitap. 2015. Aybars Atbas UMUTSUZUZ ARTIK Eskiden hayatımızda sahip olduğumuz birçok değere artık maalesef sahip değiliz. Gün geçtikçe fark ediyorum ki kaybettiğimiz komşuluk, arkadaşlık, kardeşlik gibi değerler yüzünden gün geçtikçe birbirimize daha da çok yabancılaşıyoruz. Bu durum eminim ki sizi de beni üzdüğü kadar üzüyordur. Siz de takdir edersiniz ki bir değeri kaybettiğiniz zaman o değeri tekrar geri getiremezsiniz çünkü bir değer yüzlerce yıl içinde oluşuyor. Bu değerleri kaybettiğimiz için artık biz de çok farklıyız. Daha bencilleşip, katılaşıp kendi kabuğumuza çekildik. "Nasıl değişti olaylar, insanlar nasıl bu kadar zalim ve bencil oldu." (91) İnsanlar farklılaştıkça ve kendisini başkaları ile bir görmeyince bu durumu düzeltecek cesareti ya da gücü kendi içlerinde bulamadılar. Bu yüzden de insanlar gittikçe daha da acımasız hale geldiler. Kendi çevresi içinde bile hep kendisini ilk sıraya koydu. Demek istediğim kendisinin dışında kimseyi önemsememeye başladı. Örneğin, üniversitelerde eskiden bir not alışverişi vardı arkadaşlar arasında. Arkadaşım dediğin ve zor durumda kalmış bir kişiye niye notlarını vermeyesin ki... Ancak bugün öğrenciler bırakın arkadaşlarına not vermemeyi yanlış notları verir oldular. Sırf o kişi yanlış nota çalışıp düşük alsın da kendisi rakip elesin diye. Bu durumun ve arkadaşının kötü niyetinin farkına varan birey muhtemelen artık kimseye güvenmeyecektir çünkü artık kalbi kırılmıştır. “Huysuz bir ilkokul çocuğu, kurşunkalemi bir defa ortadan ikiye böler, çat diye ayrılır... Kolaydır ilk başta bölünmek kalem için tabii. Ama önemli olan sonrasıdır, çocuk kırdığı parçaları da kırmak ister, iş gittikçe zorlaşır, kalemi kırmak imkansız hale gelir. Kırıldıkça zorlaşır, kırıldığı yerden sağlamlaşır bazı şeyler, insan gibi, kalp gibi, güven gibi.” (80) Bu durumu düzeltmek için bir birey şu an ne yapabilir bilmiyorum. Belki bu düzenden kaçabilir. Fakat “Kaçtığı ne varsa insanın, hep ondan önce gider, sığınacağı yerlere...” (85) Bundan dolayı, ne kadar kaçarsa kaçsın bir insan bu düzen hep onu takip edecektir. Kırılıp paramparça olup kabuğuna çekilmeye mahkum halde kalacak bütün bireyler eninde sonunda. Eski Türk filmlerinde gördüğümüz ve uzaktan da olsa tadabildiğimiz duyguları asla bireysel olarak tecrübe edemeyeceğiz artık. Sadece uzaklaşacağız daha çok birbirimizden ve tat alamayacağız artık çevremizdeki hiçbir şeyden. Kimse de içsel kırıklıklarından dolayı bu durumu çözmek için bir şey yapmaya cesaret edemeyecek ve hayatı güzelliklerini tatma fırsatını kaçıracağız.. “Bir at arabasıyla dağın yamaçlarından yavaş yavaş, manzarayı izleye izleye giden insan, hızlı bir trenle her şeyi kaçırıyor artık...” (38) Görünen o ki daha da çok hızlı yaşayacağız bundan sonra bir şeylerin farkına varmadan. Diğer insanları, değerlerimizi tüketerek; onların kalplerini kırarak ve kırılarak daha da beter olacağız. “Yoldaki bakışlar soğuk, yüzler soğuk, insanlar soğuk, kalpler soğuk... Mevsimlerde suç bulma öyle...” (Bacaksız 120) Bu durumun bir çözümü olduğunu düşünmediğim gibi şu andan sonra bu duruma bir neden de yüklemek açıkçası bana pek mantıklı gelmiyor. Bu dünya böyle çünkü kapitalist sistem bunu istiyor diyemiyorum, çünkü gerçekten çok isteseydik dostluğu, kardeşliği, komşuluğu onlara sahip çıkabilirdik. İnsan olarak kalmayı becerebilirdik. Keşke insanların iki veya üç tane arabası, evleri, bankada bir sürü parası olmasaydı da bu değerlerimiz olsaydı. Ancak keşke demekle hiçbir şeyi de geri getiremiyoruz. Biz kökten her şeyi kaybettik. Bu yüzden, o kadar vahim bir durumdayız ki umutsuzuz artık. K aynakça Bacaksız, Özgür. Mutsuz Çocuklar Ülkesi. 16th Ed. Destek Yayınları. İstanbul 2016. Avram Usta’dan Boyoz Kosta’dan Hasret Var… Aydınlık günlere,yarınlara uyanalım ne güzel, ne de hoş.Ruhlarımızı besleyerek yaşayalım:gezerek,okuyarak,güzel ve değişik olan her şeye açık olarak.İnsani vasıflar olarak değerlendirdiğimizde hepsi muhteşem ahenkli hem de albenili.Bir de hepsi bir şehirde birleşirse ne hoş ne de güzel.Girizgahımı kısa tutarak ,heyecanları dindirmek istiyorum.Tabii ki İzmir’den bahsediyorum.Türkiye sınırları içinde gerek yaşam tarzı ,gerek toplumsal ve sosyal yapı bakımından olsun hepsinde şahsına münhasırdır sevgili İzmir.Sokaklarında denizden gelen esintilerin ruhları dinginleştirdiğinden belki de bu özelliği.Hani iyot zihne de,ruha da iyi gelir ya… Gelin hem ruhumuzu besleyelim sizlerle bugün,hem zihnimizi,hem de tarihi Kemeraltı Çarşısı’nı tadına vararak gezelim ,güzel şeyler yiyerek midemizi de ihmal etmeyelim.Yola koyulmadan önce biraz tarihi hakkında bilgi edinelim ki saygısızlık olmasın gittiğimiz kentlere,yörelere,ülkelere… Sevgili İzmir’in tarihi M.Ö. 3000’lere dayanmaktadır.Birçok uygarlığa ev sahibeliği etmiş,her birini en nazik,kibar ve görgü kurallarını tamı tamına uygulayarak ağırlamıştır.Bu şekilde olup da tam muadili olan bir de Selanik vardır ,yarım kalan ruhumuzu tamamlayan Balkanlarda. İyonyalılar ile başlamıştır bu tarihi serüven aslında.Ardından Büyük İskender,Bergama Krallığı’nın,Roma’nın,Hun Hükümdarı Atilla’nın, Bizans’ın derken Selçukluların fethi ile devam etmiştir bu süreç. 1426 yılında Osmanlı ile son bulmuştur misafir ağırlama serüveni.Ara ara nahoş misafirleri de olmuştur elbette ki.15 mayıs 1919 ile 9 eylül 1922 arası Yunanlılar da olduğu gibi.Esasında saygılı,görgülü bir milleten gelir bu insanlar.Fakat mevzu İzmir olunca sevgilisi elinden alınmış insan tavırları sergilemiştir.Yıllarca uzaktan da olsa ah! Smyrna diye Selanik’ten kalkmıştır kadehler Karşıyaka’ya. Günün bereketi çok olur erken kalkılırsa,hele de sahilde ufak bir yürüyüş,ardından çayınıza eşlik eden İzmir gevreği olur,boyozu olur,kumrusu olur tercih sizin tabii.Bereketini arttırır günün,sizin de enerjinizi.Ufak bir detayı atlamak istemiyorum;esasında Boyoz İzmir’e has bir tattır.Haşlanmış yumurta eşliğinde yenir.Yapımı da baya zahmetlidir.15.yy’da Türkiye’ye yerleşen Safaradlar tarafından kültürümüze katılmıştır.Bu kadar zahmete göre fiyatı bir o kadar da ucuzdur.Bir rivayete göre de İzmir de en iyi boyozu Avram Usta yaparmış.Sonra da yıllarca sokaklarda satılırken ‘’Avram Usta’nın Boyozu bu’’ diye seslendirilerek biraz da sevgili Avram Ustanın kulakları çınlatılarak satılır.Sabah kahvaltıları da akşam yemekleri gibi seremonili geçer İzmir de. Uzun kahvaltımızdan sonra gezmek için yeterince hazırız sanırım.Tarihi Kemeraltı Çarşısı ile başlayalım gezi rotamıza.Ardından Saat Kulesi,valiliğin görkemli binası derken iyice şehrin büyüsüne kapılmış olursunuz.Hazır büyülendiniz,biraz daha heyecanlanmak istiyorsanız bu çarşının içinde yer alan Kızlarağası Hanı’na uğramalısınız.Pazar günleri hariç açıktır.Güzel işçiliği olan gümüşler,el yapımı olan hediyelikler,üst kattan üflenen neyin sesi derken, fincanda pişirilen kahvenin kokusu ile heyecanınız zirveye ulaşmıştır.Oturup güzel bir çifte kavrulmuş kahve eşliğinde güzel bir lokum yeme vakti gelmiştir.Saatlerce yürünülen yol,kalabalık Kemeraltı Çarşısı, yoğun insan seli hepsi başınızı döndürdü elbette ki ama tüm bunlara fincanda pişirilen Türk kahvesi ilaç görevini gördü.İzmir’e gidişlerimde Kızlarağası Hanı’na uğrayamamışsam İzmir’e geldim saymam kendimi.Türkiye’den çok bunalınca insanın canı İzmir’e gitmek ister.Sebebi de basittir esasında.Alsancak’tan bir binanın camından baktığınızda sinagogu da kiliseyi de camiyi de belli mesafeler arasında görebilirsiniz.Bu şehrin böyle bir güzelliği vardır işte.Dinler mozağinin en yoğun yaşandığı Mardin’den sonra ikinci kenttir.Bu kadar gezmeden,bilgiden sonra bir kumpiri hak ettiniz.Güzel bir öğlen yemeğidir İzmir halkı için kumpir.Şehrin yıl boyu sıcaklık ortalaması yüksek olduğu için yemekleri hafiftir. Konakta gezilecek yerlerimizi tamamladık.Yürüyerek biraz da Alsancak’ta Kordon havası alalım.Sahilden yürümek en keyiflisidir.Lezzetli bir kahve içip yemek yiyebileceğiniz kafeler,alışveriş yapabileceğiniz mağazalar mevcuttur.Gönlünüzce gezip doyasıya bakabilirsiniz Kordon Boyu’ndan Karşıyaka’ya.Esasında Oyuncak Müzesi’ni atladığımı fark edince çok utandım.Çünkü Türkiye’de Sunay Akın’ın kurduğu ikinci oyuncak müzesidir.İlki de İstanbul’da dır.Varyant’ta Konak’ın az üzeriden denize nazır çok güzel bir yere kurulmuştur.Vaktiniz olursa mutlaka ziyaret ediniz. Sezan Aksu ile birçok şarkısında hem fikir olmamıza rağmen sigarayı Karşıyaka da yakma konusunda hemfikir olamadık.Belki de Güzelyalı dolaylarında büyüyen bizlere hep az da olsa yabancı geldi Karşıyaka bizlere.Her şey bir yana orası da gezilip görülmesi gereken gayet hoş bir semttir.İzmir’i gezmek için 1-2 gün kafi değil ne yazık ki.Tarihi Asansör,Buca’nın Levanten evleri,Urla,Alaçatı,Foça,Seferihisar her biri için birkaç gün gereklidir.Zamanınız kısıtlı ise,ruhunuz da daraldıysa tebdili mekanda ferahlık vardır diyerek geldiyseniz Kızlarağası Hanı bile ruhunuza iyi gelecektir. Şehrin ekonomik ve sosyal düzeninden de bahsetmek gerek.İzmir de öncelere Ege ve Dokuz Eylül Üniversiteleri vardı.Şimdilerde bu sayı yedi sekiz civarında.Gün geçtikçe de fazlalaşıyor.Limanı gerekli büyüklükte belki bize göre.Fakat uluslar arası camiayı ve rekabet şartlarını düşününce yetersiz kalıyor bu şehre.İzmir’in güzel bir planlama ile Ege’nin incisi birincisi iken dünyanın incisi birincisi haline getirilmesi gerekir.Kadife Kale’nin restorasyona ,şehrin girişinin ise kentsel dönüşüme ihtiyacı bir hayli yüksek.Tarihi Havra Sokağı’nın yakınındaki Agorayı ziyaret edememek üzücü .Kamufle etmeyi ne de güzel beceriyorsun sevgili İzmir.Birçok olumsuzluğa rağmen ruh detoksu için kapını çalan ne kadar çok kişiyiz.Kimimizin Foça’na kimimizin Alaçatı’na,sakızlı kurabiyene,fincanda pişen kahvene,Avram Usta’nın Boyozuna kimimizin ise sevgili Sezen Aksu gibi Karşıyaka da bir nefes sigara dumanına ihtiyacı var.Yunanlılar da haksız sayılmaz esasında Selanik ile avunup Smyrnaya kadeh kaldırmakta.Herkesi aynı şefkat ve sevgi ile kucaklıyorsun; Levantenleri de,Safaradları da Girit’ten gelen buruk mübadillere hele unutturmuşsun acılarını,sancılarını .Sadece ‘’ çiporta’’ diye adlandırdıklar bizdeki türlüye benzer yemeklerini pişirirken çok duygulanıyorlar. Ruh detoksuma sen iyi geliyorsun.Her geldiğimde de mübadilin Selanik’ten yakın dostun Kavala’dan dokularının benzeri olan Bari’den selam biraz da hasret getiriyorum.En çok da hasreti sevdiği kadını bu topraklarda bırakıp gitmekten Kosta’dan getirdim… Deren BAYARLOLA “Dünya, yıldıramazsın beni ne yapsan; Ölümden de korkmam, er geç ölür insan. Ölmemek elimizde değil ki bizim: İyi yaşamamak beni tek korkutan.”(1) Bir tablo düşünün, yarım bırakılmış bir tablo olsun ama. Bu tablonun kimi karakterleri tamamlanmış, birbirinden güzel renklerle bütünleşmiş; kimi karakterlerin yüzleri boyanmamış, elbiselerinin etekleri bembeyaz bırakılmış; geri kalanların ise birer karalama olarak kaldığını hayal edin gözlerinizi kapatıp. Le Tableau bu tabloda geçiyor işte. Eşitsizliği, özgürlüğü, aşk ve daha nicesini sığdırıyor içine Le Tableau. Ancak öyle birini barındırıyor ki içinde, ilk defa bir film karakterinde bu kadar kendimi buldum ben. Aslında farkında olmadığım benliğimi buldum. Filmdeki âşıklardan biri değildi bu karakter, özgürlük savaşçılarından da değil. O herkesten çok farklı olmasına rağmen sıradan nitelendirilendi, tek başına olandı. Lola, benim ekrandaki yansımam gibiydi. Yarım bırakılmışlardandı ama asla tamamlanmak istemiyordu diğerler yarımlar gibi. Ulaşmaya çalıştığı bir hedef yoktu, yaşamın akışına bırakmıştı kendini. Aynaya bakar gibi hissettim Lola’yı izlerken, farkına varamadığım kendimi gördüm onda. Lola bendim, binlerce hedefe koşmaya çalışırken aslında hayatımı kaçırdığımı fark etmiş olan bendim. İnsan kimin için yaşar? Kendisi için mi, toplumun istedikleri için mi? Herkesin beğendiğini mi beğenir insan gerçekten, yoksa başkalarının isteklerini kendi istekleri mi sanar? Ben belli kalıplara soktum kendimi. Dedim ki kendime bunları seviyorsun sen, bunların peşinden gitmek istiyorsun. Bir kısmını gerçekten istiyorum tüm kalbimle hissedebiliyorum bunu ancak geriye kalanları istiyor muyum sahiden? İstememek konusunda da aynıydım. Bazı şeyleri istemediğime çok emindim eskiden, çok keskin setler çektim onların karşına. Bir insanın sevdiği şeyler her zaman aynı kalmak zorunda değil. İnsan büyüyor, değişiyor. Yeni bir şey bulabiliyor her an kendine dair. Kendimizle ilgili koyduğumuz o keskin tanılarsa bu yeniliği engellemekten başka hiçbir işe yaramıyor aslına bakılırsa. Kısıtladım kendimi, beni nefessiz bırakan bir odaya hapsettim kendimi. Yalnız değilim ama bunu biliyorum. Birçok insan koyuyor kendi yoluna bu engelleri. Toplumun aşinalıkları, alışkanlıklarıyla devam ettiriyoruz hayatımızı. Toplum, birlikte yaşamaya adapte olmuş bir insan topluluğundan başka bir şey değil. Birlikte yaşayan insanların aynı bakış açısında oldukça normal, aynı normlara dayalı bir hayat sürmeleri de. Birlikte bir hafta geçirdiği bir arkadaşıyla bir tavırlarının benzerlik göstermeye başladığını fark eder insan. Binlerce yıldır aynı havayı soluyan insanlığın birbirine benzemesinden doğal bir şey olamaz ama bu benzerlik bir zorunluluk mudur? Sıyrılamaz mıyız kalabalıkların içinden, bulamaz mıyız kendimizi? Lola buldu kendini, hayatı akışına bıraktı, keşfe çıktı dış dünyayı. Tabloyu terk etti Lola, kendini bulabilmek için ait olduğu söylenen yeri terk etti. Filmin sonunda tüm yarım bırakılmışlar ve eskizler kendini tamamlarken rengarenk boyalarla, o tamamlamadı, kullanmadı boyaların hiçbirini. O düşünceleriyle tamdı çünkü, toplumun onu içine hapsettiği yarım kalmış sınıftan değildi hiçbir zaman. Kendi hayalleri vardı, farklıydı tablodakilerden. Lola’da yeni bir ben tanımamın sebebi de bunlardı belki. Hiçbir zaman bir aşkın karakteri olmak istemedim, herhangi bir savaşa dahil olmak da istemedim. Ben, ben olabilmek istedim, düşüncelerimle hayallerimle tam olmak istedim. Başka birinin beni tamamlamasına ihtiyaç duymadım. Kimsenin savaşında yer almak da istemedim, kendi savaşımı yaratmak da. Savaş kötüdür, yıkıcıdır. Kötülükle doldurmak istemedim yarımlığımı, başkalarını parçalayarak Deren BAYARtamamlanmak istemediğim gibi. Akışına bırakamadım Lola gibi, kendi akışımı bulamadım aslında. Toplumun yarattığı akıntıda sürüklendim kimi zaman, sürüklenmekten kurtulabildiği zamanlarda ise kıyıya çıkıp dolaştım toplumun beni içine hapsettiği nehrin kıyısındaki ormanda. O ormanın ben olduğunu fark ettim sonraları, her ağaç benim bir hayalimi temsil ediyordu. Bazıları göğe ulaşmıştı, becerebilmiştim onları büyütmeyi. Bazıları solup gitmişti, tekrar yeşertmek için onları canla başla çalışmam gerekmişti. Bir de sarmaşıklar vardı, ağaçları ve toprağı zehirleyen. O sarmaşıklardı işte toplumun dayatmaları. Lola beni sürüklendiğim o nehirden çıkardı, sarmaşıklardan kurtulup kocaman bir orman yaratabileceğimi gösterdi bana. Hayallerimi gerçekleştirebileceğimi gösterdi bana, bir nehirde sürüklenmek zorunda olmadığımı hissettirdi. O tablodan çıkabildi bense nehirden. Ben yapabiliyorsam bunu, ben fark edebiliyorsam her insan yapabilir bunu. Her insanın içinde var bu güç. Zor olan bunu fark etmemizi sağlayacak bir Lola bulabilmek ya da aynaya baktığında o Lola’yı görebilecek kadar sıyrılabilmek. KAYNAKÇA 1. Ömer Hayyam, Dörtlükler -Rubailer-. Çev.,Sabahattin Eyüboğlu. İstanbul: Türkiye İş Bankası Kültür Yayınları: 2015. 2. Le Tableau, Yön. Jean-François Laguionie (2011).Aşk kokan satırlar… Sevdiklerimiz için her şeyi yaparız. Onlar olmadan hayatın bizim için anlamsız ve gereksiz olduğunu düşünürüz, onları kaybetme korkusuyla umutsuzluğa kapılırız. Ama bu çevremizdeki kişilere göre değişir tabi. Bir sevdiklerimiz vardır, bir de gerçekten sevdiklerimiz. Ne zaman konu gerçekten sevdiklerimizle ilgilidir, işte o zaman gözümüzü kapatıp, kendi çıkarlarımızı tamamen hiçe sayarak; sevdiklerimiz, gerçekten sevdiklerimiz için elimizde sahip olduğumuz ne varsa -hatta canımızı bile- düşünmeden verebiliriz. Böyle bir sevdiğiniz olduğunu düşünün. Her gün bir parça daha artan umutsuzluğunuz, cebinizde bitmek üzere olan bir sigara paketi, ve bilinçaltınıza yerleşmiş olan mutsuzluk ... Sevdiğiniz insanın elinizden kayıp gitme ihtimalinin bir anlık bile olsa aklınıza gelmesi... Ve ona verebileceğiniz tek şeyin bir parça umut olması... Cemal Süreya’nın yaşadığı duygular bunlar olsa gerek. Yaşadığı tüm bu duyguları, etrafını ve kendini, hatta bizi de, bir düş trenine bindiriyor On Üç Günün Mektupları’nda Cemal Süreya. Bu trendeki yolculuğumuz Hayat ülkesinden başlıyor, Aşk ülkesi ve Bilinçaltı duraklarından geçerek yine sonunda, hiçbirimiz istemesek de Gerçekler durağına gelerek son buluyor. Aslında kitabı aldığımdan beri epey bir süre geçmişti okumaya başlayana kadar. Hayatın sıradanlığından ve insanların duygusuz birer beden olduğunu düşünmemden kaynaklı bir sıkıntı vardı üzerimde. Yağmurlu bir günde evde yapacak pek bir şey bulamayınca okumaya başladım kitabı. Ve elime aldığım andan itibaren bitirmeden bırakamadım. Çünkü ... aşkı, herkesin bildiği ve anladığı şekilde koymuyor önümüze. Onunki bambaşka bir aşk, bambaşka bir sevgi ve bambaşka bir hasret. Eşleri ve benzerleri yok onların. Öyle işliyor ki bu duyguları mektuplarında; daha önce kitabın kapağına dokunmamış biri bile olsanız, hangi sayfasını açarsanız açın, gözleriniz doluyor, daha önce tatmadığınız duyguların sizi cezbeden görüntülerine, uçsuz bucaksız düşüncelere dalıyorsunuz. Sanki siz hiç birini sevmemişsiniz de, aşkı yaşamamışsınız gibi. Garip geliyor ilk başta size aslında bu. Fazla abarttığını, hatta saçmaladığını düşünüyorsunuz kitaptaki bu duygu yoğun seliyle karşılaşınca. Ancak kendinizi mektuplardaki aşkın saflığına ve yoğunluğuna kaptırmanız çok zaman almıyor. Özellikle ‘’(...) Alın yazımsın, daha doğrusu alın yazımın tek okunaklı yerisin. (...)’’ kısmını okuduktan sonra kendinizden geçmemeniz mümkün değil. Bu ve buna benzer o kadar çok sözü var ki Cemal Süreya’nın On üç Gün Mektupları’nda, evrene serpiştirilmiş küçük yıldızlar gibi, ne zaman birini okusanız; gözleriniz dalıyor birden. Düşünmeye, onun yaşadıklarını yaşamaya, çaresizliği en derinden hissetmeye başlıyorsunuz. Tabi bu sözlerin haricinde –alıcısına- şiirler de mevcut bu derlemenin içerisinde. Süslü kelime oyunlarını hiç sevmeyen biri olarak, mektupların sade ama bir o kadar da anlamlı sözcüklerle yazılmış olması çok mutlu etti beni. Sade derken yanlış anlaşılmalara meyil vermek istemem, her bir mektup ayrı bir tokat gibi çarpıyor insana okurken bu derlemeyi. Öyle yoğun ve öyle açık bir şekilde hissettiriyor Cemal Süreya size bunu. Son olarak okumaya başlamadan önce, bildiğiniz aşkı bir kutuya koyup iyice bantlayın bence. Kitabı bitirene kadar da açmayın. Ne zaman ki kitabı bitireceksiniz, artık o kutuya ihtiyacınız kalmayacak. Sevgiyi, aşkı, hasreti sanki bir hapın içine koymuşlar da, siz de onu yutmuşsunuz gibi olacak çünkü. Aşkın önünde boyun eğdiğiniz her an açıp okumak konusunda bir an bile düşünmeyeceğiniz, tekrar okusanız bile hüzünlenip ağlayacağınız, ağladıkça daha fazla okumak isteyeceğiniz bir Cemal Süreya şaheseri On Üç Günün Mektupları. Çağrı İnan EGESOY 21400478Çölü Görebilmek Güzellik nedir? Tanımı yapılabilir mi? Mesela bana göre güzellik “Boğaza karşı yapılan rakı-balık” kimine göre Petersburg’un tam ortasından geçen nehir kimine göre mavi kimine göre kırmızı. Böyledir işte güzellik kavramı evrensel bir dili yoktur. Yoksa var mıdır? Belki siz var diyebilirsiniz ama bana göre yok. “Rakı-balık” ne zaman duysam bu ikiliyi, içimde bir mutluluk hissederim, siz hissetmeyebilirsiniz belki, ama kötü de demezsiniz herhalde; yüzünüz ekşimez, içinize bir karartı oturmaz, gözleriniz dolmaz veya elleriniz titremez değil mi bu ikiliyi duyunca. Fakat kötülük öyle mi? Kötü, kötüdür herkes için. Kötü olan bir şeye “güzel” diyebilir misiniz ya da kötü değil? İşte anahtar cümlede bu, güzel bir şeye güzel değil diyebilirsiniz ama kötü bir şeye, kötü değil diyemezsiniz. Açlıktan ölen bir çocuğun durumuna “Kötü” değil diyebilir misiniz? Demezsiniz, dememelisiniz ve diyemezsiniz! Duyduğunuz zaman, içinize bir karaltı oturmuyor mu, gördüğünüz zaman gözleriniz dolup, elleriniz titremiyor mu? Evet diyebilenler için söylüyorum, sadece kırmızıyla, maviyi görmekle bir şey görmüş sayılmazsınız! Geçen gün internette izlediğim Avrupa’da yapılan bir sosyal deneyde, bazı seçilmiş insanların yakınlarını halası, teyzesi gibi dilenci kılığına sokulup, bir kaldırımın başında dilendiriyorlar. Bu insanların da sırayla o kaldırımdan geçmeleri sağlanıyor. Fakat hiçbiri ailesinden olan kişileri, dilenci olduğu için tanıyamıyor. Göz ucuyla bakıp geçiyor. Bakmakla görmek arasında çok büyük fark var efendim. Yeri gelir bakarsın ama aileni bile göremezsin eğer kötüyü görmezsen. Dağı, çayırı, çimeni ve denizi görmüşsündür fakat çölü görmedikten sonra hiç bir şeyi görmüş sayılmazsın ömrün boyunca. Biz dağ, çayır çimen kokusunu çok severiz toplum olarak. Az mı yaşadık oralarda, az mı ekmeğini yemedik o çayırın çimenin. Göçebe bir toplum değil miydik biz? Malum genler, çekiyor bizi o tarafa şu anda. Lakin geçmişten farklı şöyle bir durum var, biz, dağdaki çayırın çimenin üstüne kar düşüp, toprağı çöle çevirdi mi, aşağılara inerdik. Fakat inmeden önce bir görürdük orayı, baktık yapacak bir şey yok toprağa o zaman karar verirdik inmeye. Şu an ne kadar görebiliyoruz toplum olarak o “Çölü” ? Tamam, kabul ediyorum şu an aşağıdayız ama hiç mi yok bu “Çöl” çevremizde? Açın televizyonu her gün görürsünüz onlarca. Her gün lanet edersiniz, kendinizden ve insanlığınızdan biraz daha eğer o çölü görebiliyorsanız. Ne oldu o Anadolu insanımıza? O toprağı görüp, onu dinleyip yeri geldiğinde çocuğu gibi baktığı, ilgilendiği Anadolu insanımız nerede? O kurak toprağı, o buradan size ekmek çıkmaz denilen toprağı yeşerten Anadolu “Çiftçilerimiz” nerede? Ben size söyleyeyim, çoğu kayboldu kalanı da gitmek üzere. Yavaş yavaş her yerimiz çölleşiyor. Asıl tehlike de bu zaten eğer siz çölü göremiyorsanız, dağınızı, çayırınızı çimeninizi yutup geçer. Dağsız, çimensiz kalırsınız, “güzellikleriniz” kalmaz seçebileceğiniz bir seçeneğiniz kalmaz şu güzel, bu güzel diye. Bizi bekleyen tehlike de bu mu acaba? Biz de mi sessiz kalacağız kötülüklere karşı. “Bana dokunmayan yılan bin yaşasın” sanırım bugünlerde en çok sevdiğimiz laflardan birisi. Ama aslında bize yakışan “Haksızlık karşısında susan, dilsiz şeytandır” değil midir? Haksızlık da bir kötülük değil mi? Bence en büyük kötülüklerden, sizi en geniş çöllere sürükleyecek kötülüklerden biri. Dönüp bir bakalım arkamıza, ellerimizi gözlerimize koyarak ilerlemeyelim ne kaybedebiliriz ki? Onların ( kötülüğe uğrayan kişilerin) yerine koyalım kendimizi, onlar gibi düşünmeye çalışalım. Susmayalım, elimizden geldiğince yardım etmeye çalışalım. Bir fidan dikelim şu çöle. Belki yeşerir kim bilir, kim bilir belki bir gün orman olur orası. Nazlı ÜNAL SAVCI Sabah uyandığımda her gün gibi bugün de sıradandı. Önce, 2015 yılında olduğumuzu sorgulatan, ülke genelinde bir elektrik kesintisi yaşandı. Şaşkınlığımızı atamadan, merakla pilli radyolarımızı açtık. Tam neler olduğunu anlamaya çalışırken yeni bir muammanın içine düştük. Bildiğim kadarıyla Avrupa'nın en büyük adalet sarayı, bir rehine kriziyle anılıyordu. Cumhuriyet Savcısı Selim Kiraz'dı rehin alınan. Yine belirteyim sene 2015, yer Avrupa'nın en büyük adalet sarayı. Enerji yoksunu olduğumuz altı saat içinde, Cumhuriyet Savcısı rehin alınıyor. Bürokratik anlamda düşünülürse, şahsın konumu gereği, adalet mekanizması alıkonulmuş oluyordu bir yerde. Kimin hangi amaçla yaptığı ortaya çıktıkça gündemin bilinmez bir girdaba sürüklendiğini hissettim. Bu duruma gelene kadar kutuplaşma ve taraf seçme Türkiye'de her konuda olduğu gibi bu olayda da mevcuttu. Sevenler, üzülenler, iyi olmuş diyenler gibi birçok görüş saflarını almış, Berkin Elvan üzerinden siyasetlerini sürdürüyorlardı. Benim bu konuda dikkatimi çeken "adalet" kavramına direkt olarak taraflardan birinin müdahale etme gereksinimini hissetmiş olmasıydı. Bilgi kirliliği içinde, acaba içeridekiler tam olarak ne istiyor diye merak etmeye başladım. Sonuçta savcılık makamı bu ülkede herkese lazım olan, kamu vicdanı ve mağdurun lehine çalışan bir sistemdi. Bir yandan sosyal medyada hemen yayınlanan olayın fotoğraflı hali, bir yandan radyoda olay yerinin sesli anlatımı akılları karıştırmaya yetiyordu. Kesilen elektrik o andan sonra umrumda olmamaya başladı. Bu zamana kadar anlatılan 1980 ve öncesi Türkiye'yi çağrıştırdı bu durum bana. Böyle bir fikre kapılmama sebep olan taraflardan birinin; Berkin Elvan'ı kendilerine mal edip, konu karşısında nötr kalan veya farklı görüş bildiren kim varsa hedefe almasıydı. Bu hedef artık siyasi bir atışma değil namlunun ucunda elleri ve ağzı bağlı bir "Cumhuriyet Savcısı" fotoğrafıydı. Olayın devam ettiği kısımda tek düşündüğüm bu olayın da bir tarafa yıkılıp kutuplaşmanın ne kadar büyüyeceği idi. Maalesef ileride hatıralarımızda kötü olarak yer edecek olan olay devam ederken, elektrik geldi ancak bu olay umulan şekilde son bulmadı. Mahkeme tarafından görevlendirilen beşinci savcı öldürüldü ve Berkin Elvan ismi 1980'lerde olduğu gibi sakıncalı isimler listesinde yerini aldı. O yıllardan beri ülkemin insanları hiç mi güvenmemişti birbirine? Adalet mekanizmasını sorgulatan, kendi adaletini aratan güvensiz ortama nasıl gelinmiş olunabilirdi? İnsan hayatı söz konusu iken nasıl hala sağ-sol gibi kavramlar konuşuluyordu? En iyi sağcı da, en iyi solcu da kendi savundukları düşünceler uğruna, 1980 darbesi öncesi toprağa kavuşanlar iken, şimdi nasıl bir sebep için bağımsız yargıya ceza kesmek insanların aklına gelebiliyordu? Türkiye Cumhuriyeti Devleti, 2015 yılında vatandaşlarının kendi adaletini aradığı, güvensiz günlerin içindedir. Bugünlerde, kamu düzeni içinde bağımsız kalması gereken organlar görüşlerini bildirmekten kaçınmayarak yanan ateşi büyütmeye devam etmektedir. Haklı-haksız ikilemi içinde değil, güçlü güçsüz dengesinde yaşanan bir gündemin içindeyiz. Sosyal medyayı ve medya organlarını engelleyerek iletişim ağını kontrol altında tutmaya çalışan zihniyet maalesef işlediği nefret suçunun farkında değildir ve kutuplaşma artarak devam etmektedir. Elektriklerin kesildiği 31 Mart 2015 Salı günü Cumhuriyet tarihimize, nefret suçunun nereye vardığını gösteren acı bir gün olarak geçmiştir. İki vatandaşımız, kamu vicdanı lehine çalıştığına inandığımız bir savcıyı, bir hukukçuyu, bir babayı aramızdan almıştır. Bundan yirmi yıl sonra bu olay zihinlerde terör saldırısı değil toplumsal bir kırılma olarak anılacaktır. Empati kurmayı öğrenmeli ve toplum hayatımızda saygıyı ön plana çıkarmalıyız. Böylelikle günlük hayatımızda bize lazım olan iletişim köprülerini yıkmamış oluruz. Zira bu iletişim bağı en çok biz vatandaşlar için gereklidir. Böylelikle aramızdaki ayrılıkları bir desen gibi kabul edebilir, bizi yönetenlerin bu farklılıkları bir siyaset malzemesi ve seçim propagandası olarak kullanmalarını engellemiş oluruz. "Kardeş gibi birlikte yaşamayı öğrenmeliyiz, yoksa aptal gibi birlikte öleceğiz." Martin Luther King Ahmet Mertcan ÖZDEMİR Masalların Gerçeği Masallar… Hepimizin ilk aklına gelen şey düzmece olmaları ya da gerçekleşmesi mümkün olmayan hayaller örgüsü halinde yazılmış kitaplar olmalarıdır. Hâlbuki masallar hayallerin altında yatan gizli gerçeklerdir. Çünkü hayalini kurabildiğimiz bazı şeyler aynı zamanda gerçekleşebilme olasılığı da olan şeylerdir. Diğer bir deyişle masallar; insanların arzularının, geçmişe özlemlerinin ya da geleceğe duyulan meraklarının sansürlenmiş gerçeklerle okuyucuya sunulmasıdır. Ayrıca, masallar sanıldığının aksine sadece çocukların okuması için değil, yetişkinler içindir de. Çünkü her yetişkin insanın içinde küçük bir çocuk vardır, belki uyanmayı bekleyen belki de bir şeyler tarafından (masallar) uyandırılması gereken. Mustafa KUTLU’nun Mavi Kuş adlı kitabını ilk elinize aldığınızda aklınıza, muhtemelen mavi bir kuş hakkında yazılan bir masal olduğu geliyor. Ama sonradan okudukça ben de fark ettim ki, mavi kuş aslında bir otobüsmüş. Tabi ki sıradan bir otobüs değil Mavi Kuş, aksine okuyucuya içerisinde olup seyahat etme isteği uyandırabilecek bir otobüstür. Hatta öyle değişik karakterlerde insanlar vardır ki bu otobüste, hem içimizden birileri gibi davranırlar hem de yaptıkları her bir hareketlerle bize bunun aksini düşündürürler. Zaten asıl olay da bu değil midir? Hayallerimizle gerçeğin arasına sıkışmış olguların bizi hangi açıdan bakarsak bakalım direkt bir tarafa yönlendirmediğini görürüz. Onun yerine arzularımızın hayallerimizi yansıttığı uçsuz bucaksız gökyüzüyle gerçeğin keskin doğrularında yüzülen bir deniz arasındaki ince çizgiyi koruduğunu ve o çizgide hayallerimize açılan bir kapı görevi üstlendiğini görürüz. Hayallerimize açılan kapılar ise geçmişi ve geleceği birbirine bağlarlar. Sanki bir zaman makinesi gibidirler. Mavi Kuş’un bana hissettirdiği en önemli şeylerden biri ise yazarının hayal gücünü kendi duyguları ve geçmişe olan özleminden harmanlayarak okuyucuya sanki bir zaman makinesindeymiş gibi aktarmasıdır. Çünkü hayallerimiz geçmişin bizde bıraktığı izlerden beslenir. Geçmişten bahsederken unutmamamız gereken bir şey varsa da geçmişin geleceği dolaylı yoldan yönlendirmesidir. Dolaylı yoldan diyorum çünkü her ne kadar da geçmişimiz peşimizi bir şekilde bırakmamaya kararlı görünse de gelecek her zaman sahip olduğu o bilinmezliğiyle kendi yoluna çıkılmasına tam olarak izin vermeyecektir. Kitapta geçmişi, masal karakterlerinin o kendilerine has ve samimi davranışlarından ve dolaylı olarak insanların geçmişe olan özlemlerini arttırmasından anlıyoruz. İnsanlar geleceklerini düşündüklerinde aynı zamanda da geçmişlerini masaya yatırıp âdeta sofra bezinin üstünde kalan ekmek kırıntıları gibi elleriyle toplamaya yani geçmişini unutmamaya ya da balkondan silkeleyip geleceklerine bakıyorlar. Her iki davranış biçiminde de olan önemli sayılabilecek ortak bir şey var; harekete geçmek. Çünkü o sofra bezinin üstündeki kırıntılar hayallerimizi, anılarımızı ve belki de en büyük acılarımızı temsil ediyorlar. Onlara sahip çıkmak ya da her şeyi geride bırakıp yeni bir hayata başlamak benim nazarımda hiçbir şey yapmayıp sadece bir şeylerin olmasını beklemekten çok daha kıymetlidir. Hayatının birçoğunu tabularını yıkmayıp kesin yargılarının tuzlu sularında boğularak geçiren insanlar harekete geçmediklerinden böyle bir hâlde değiller midir zaten? Mutsuz, hayattan zevk alamayan sadece canlı olan bir et parçası gibi. Mavi Kuş ise bu insanlara yanıldıklarını gösteren bir kanıt gibidir. Hayatın kesin doğrulardan oluşmadığı, aksine bizlere verilen hayata bakış açımızdan kaynaklandığını ve yaptığımız her harekette, duygularımızla ve en önemlisi de hayallerimizle yaşamamızdan, karar vermemizden oluştuğunu gösteren bir kanıt. Bazen gerçeklerden uzaklaşmak onlara yakın olup asıl gerçeği görememekten çok daha makbuldür. Bu yüzden hayallerimizin gerçeklerin acımasız duvarlarının altında kalmasına izin vermemeliyiz. Onun yerine hayallerimizi bir merdiven gibi kullanıp gerçeklerin acımasız duvarına çıkıp hatta üstünde oturup gerçeklerin bizi hayallerimize ulaşmamızı sağlayacak araçlar olarak kullanmalıyız. İşte tam da burada masallar devreye giriyor ve âdeta bize yol gösteriyorlar. Demem o ki çocuklar, yetişkinler ve yaşlılar yaşınız ne olursa olsun masalları okumaktan, onların bizlere kattığı engin hayal gücünden ve belki de en önemlisi de umudumuzu hiçbir zaman kaybetmemekten, ona tıpkı bir annenin yavrusuna sarıldığı gibi sarılmaktan vazgeçmeyiniz. Yasin Ġlkağan Tepeli TR101-6 HÜZNÜN YAKALAYAMADIĞI ÇOCUK Uzun bir yolculuğun sonuna geldim artık. Bitmesini istemiyorum ama kafamda neredeyse yer kalmadı daha fazlası için. Her nesne kendisinden farklı bir anlam taşımaya başladı. Nereye baksam farklı duygulara sahip oluyorum. Su sadece su değil benim için uçurumları dolduran bir çağlayan adeta. Kar deyince tipi deyince insanın içi ısınır mı hiç? Basit bir kitap ayracı tüm ayrılıkları canlandırır mı gözünüzde? Ya her baktığınız bulut kirli gözükebilir mi size? Eğer dudaklarınızdan evet cevabı döküldüyse siz de bir yerde Ahmet Telli’nin şiirlerine rastlamış olmalısınız. Ben de bilmiyordum dünyayı bu kadar farklı görebileceğimi ta ki Çocuksun Sen’i bulana kadar. Kelimeler adeta anahtarı benim için, dünya zindanının kapısının. Beynim tutsak kalmaktan hayal edemezken birden açıldı kapı imgeler dünyasına. O kadar muhteşem dizilmiş ki kelimeler, o kadar yerinde betimlenmiş ki adeta içinde yaşadım. Gözler aşkın koruyucusu, soğuklar aşkın düşmanı, “Çocuk” eksiksiz tamamlayıcı bir çağlayan… Hâlâ her gözümü kırptığımda içine bozulmamış hâlâ çocuk bir aşk girdiğini hissediyorum. Yoksa hâlâ kurtulamadım mı soruların su olup tüm boşlukları doldurduğu dünyadan ya da yağmur sağanağının sırılsıklam özlettiği farklı bir dünyada mıyım şu an? Hangi birinde olmayayım ki? O kadar güzel akıcı betimlenmiş ki hüzünlü dizelerdeki dünyalardan bile çıkası gelmiyor insanın. Sanki benim için bir dünya yaratmışlar duygularımın bedenimin elinden tutup onu gezdirebileceği. Peki, şair bizim için mi üretti betimledi onca dünyayı? Yoksa kendi hayal gücü, duyguları mı yarattı o dünyaları mısralarında? Acaba şairler gerçeklikten daha büyük oldukları için veya gerçeklik kısıtlı olduğu için mi yeni dünyalar yaratırlar? Şairin çocuğu korumak istemesi hayatın onu bozmasından korkmasıydı. Saf duyguların sahibi çocuklar için yeterli değilse bu dünya, saf duyguların yansıtıcısı şairler için yeterli olabilir mi? Onların yaratıcılığına gerçeklik asla yeterli gelemez. “Şairler vurulmalıdır, hayat yakışmıyor onlara” dizeleriyle hayat alçaklığından mı yakışmamaktadır şairlere? Yoksa gerçekten ölmeyi hak ettikleri için mi? Hayır onlar bu yaşamın çok ilerisinde kendi dünyalarına sahip sanatçılardır ve bu dünyada ölmeleri yok olmaları anlamına gelmez
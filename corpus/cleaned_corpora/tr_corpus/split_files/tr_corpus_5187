bölgede tam hakimiyeti sağlayamamıştır. Osmanlı Devleti'nin İstanbul'u fethedip Bizans İmparatorluğu'na son vermesi Avrupa'da büyük bir heyecan yaratmıştır. Papa II. Pius'un öncülüğünde yeni bir haçlı seferinin hazırlıklarına başlanmıştır. II. Pius'un bu haçlı seferi çağrısına Bosna Krallığı ile Hersek Dükalığı'nın verdiği önem dikkatleri çekmiştir. 1463'de Osmanlı Devleti Bosna Krallığı'nın fethettikten sonra Hersek Dükalığı'nı da topraklarına katmak istemiştir. Stefan Vukçiç Kosariç Osmanlı Devleti'ne bağlılığını bildirmiş ve sadakatini göstermek için en küçük oğlunu ve ülkesinin tamamını Osmanlı'ya vermiştir. Bunun üzerine Osmanlı Devleti Stefan Vukçiç Kosariç'e Hersek'in bir bölümünü bırakmış diğer bölümünü ise kendi topraklarına katmıştır. 22 Mayıs 1466 yılında Stefan Vukçiç Kosariç ölünce yönetimi oğulları Vladislav Kosariç ve Vlatko Kosariç ele almışlardır. Zaten Stefan Vukçiç Kosariç ölmeden önce oğulları ile çekişme içindedir. 1481'de Fatih Sultan Mehmet ölünce Vlatko Kosariç ailesine bırakılan yerler haricinde Hersek'in tamamına hakim olmak istemiştir. 1483'de Bosna beylerbeyi ve sadrazam Veli Mahmud Paşa bulunduğu Osmanlı ordusu Hersek'in tamamını ele geçirmiştir. Böylece Hersek Dükalığı tamamen yıkılmıştır. Hersek kısa zamanda Osmanlı ülkesi içinde bu isimle anılan bir sancak merkezi olmuştur. Böylelikle Hersek'te Müslümanlık yayılmaya başlamıştır. Osmanlı Devleti'nin vezirlerinden biri olan Hersekli Ahmed Paşa'da Stefan Vukçiç Kosariç'in Osmanlı Devleti'ne rehin olarak verdiği oğludur. Bu çocuk bir süre sonra hidâyete ererek, İslamlığı kabul etmiş ve Fatih Sultan Mehmet'in iltifatını kazanmıştır. İkinci Bayezid zamanında da damat ve sadrazam olmuştur. Hırvatistan'ın Rab kasabasına sürülen Vladislav Kosariç 1490'da, Vlatko Kosariç ise 1489'da ölmüştür. Almanca "herzog" kelimesi "dük" anlamına gelmektedir. Stefan Vukçiç Kosariç'in ilk karısı aristokrat bir Alman ailesinden olduğu için Stefan Vukçiç Kosariç ülkeye "Dük ülkesi" anlamına gelen Hercegovina adını vermiştir. Bu kelime Osmanlıca'ya "Hersek" diye geçmiştir. Hersek Dükalığı'nın arması Kosariç ailesinin armasıdır. Bu arma Vlatko Vukoviç Kosariç zamanında kullanılmaya başlanmıştır. Yine Hersek Dükalığı'nın bayrağı da Kosariç ailesinin bayrağıdır.Bu bayrak bugünkü Bosna-Hersek'in Bileća ilinin bayrağı olarak da kullanılmaktadır. Nouméa Nouméa (Fransızca telaffuzu: ; Ndrumbea: ), Fransa'ya bağlı denizaşırı toprağı olan Yeni Kaledonya'nın başkenti ve en büyük şehridir. Yeni Kaledonya'nın ana adası olan Grande Terre'in güneyinde bulunan bir yarımadasında bulunmaktadır. 2004 nüfus sayımına göre şehrin (ya da komünün) nüfusu 91.386 kişi. Nouméa'nın banliyöleri dahil olmak üzere Büyük Nouméa aglomerasyonu ("agglomération du Grand Nouméa")'nun 2004'teki nüfusu 146.245 kişi idi. Nouméa, Avustralya'daki Gold Coast ve Metropol Fransası'ndaki Nice şehirleri ile kardeş şehir bağları vardır. Adcılık Adcılık, kavramların, sözcüklerin, tanımların, tasarımların, hatta konuşulan dillerin gerçek ya da nesnel hiçbir varlığının veya anlamının bulunmadığını öne süren felsefe anlayışı. Bu anlayışa göre, yukarıda sözü geçen, kullandığımız tüm bu sınıflandırıcı semboller insanların onlara yüklediği anlamlar doğrultusunda varlık, anlam ve değer kazanır. Başka bir deyişle tümellerin gerçek olmadığını birer addan ibaret olduklarını öne süren adcılık akımı, gerçekçilik karşıtı felsefe akımıdır. Adcılığa göre tümeller seslerden ibarettir ve bu sesler düşünceleri adlandırmak için kullanılır, onların gerçeklikleri yoktur. Tümellerin yalnızca birer imge ya da simge olarak anlaşılması mümkündür, dolayısıyla da onlara bir gerçeklik atfedilemez. Latince'de "ad" kelimesinin karşılığı olan "nomina" sözcüğünden türetilmiştir ve "nominalizm" kavramına denk düşer. Adcılık anlayışı Antik Çağ felsefesinde Sofistler ile Antisthenes tarafından temellerinin atıldığı, sonrasında Stoacılar'ın ve nihayet son dönem Ortaçağ düşünürlerinin geliştirdiği bir anlayış olmakla birlikte, 17. ve 18. yüzyıl İngiliz Deneycileri Locke, Berkeley ve Hume ile bazı 20. yüzyıl mantıkçı olgucularının da oldukça ilgilendiği bir öğretidir. Adcılık anlayışı kapsamında özellikle Ortaçağ'da en çok tartışılan konuların başında "Tümeller Tartışması", bu tartışmaya damgasını vuran filozofların başında ise Petrus Abelardus gelir. Nitekim Abelardus, asıl tartışmayı başlatan kişi olarak anılmaktadır. Hocaları Champeauxlu Guillaume ile Compiègneli Roscelinus'un tümeller hakkındaki görüşlerini reddederek bu konuda kendine özgü bir anlayış ortaya koymuştur. Abelardus'tan sonra tümeller sorununa eğilen filozofların en önemlileri ise "Nesneleri gerekmedikçe çoğaltmayınız" sözüyle varlıkbilgisel tutumluluk ilkesini geliştiren Ockhamlı William ile İngiliz filozof Thomas Hobbes sayılabilir. Adcılığa göre gerçek olan bu dünyadaki tikel varlıklardır. Adların ya da kavramların nesnelerle ilişkileri nedensiz ve rastlantısaldır. Bu şekilde söz konusu tartışmaların ve felsefi eğiliminin günümüzdeki dilbilimsel ve felsefi tartışmalara uzandığı söylenebilir. Bu düşünce ilk olarak Orta Çağ döneminde şekillenmiştir ve din tartışmalarında önemli bir yeri vardır. Nitekim adcılığın tümeller üzerine kurulu Hristiyanlık düşüncesinde sarsıcı etkileri olmuştur. Tümeller sorununa yönelik tartışmaların en iyi görülebileceği yerlerden biri Boethius'un tümellerin varlıkbilgisel değergesi bağlamında Porphyrios'un Isagoge'si üstüne yaptığı ayrıntılı yorumdur. Gerçekçilik-adcılık tartışmasında adcılığın üstünlük kazanması ve güçlenmesi Ockhamlı William sayesinde olmuştur. Ockhamlı William özellikle kavramsal adcılığın temsilcisidir. Adcılık felsefi tartışmalarda gerçekçiliğin karşısına çıkar; bu anlamda Thomas Aquinas'ın kavramsal gerçekçiliğine karşılık Ockhamlı William kavramsal adcılığı öne sürer ve buna göre kavramların gerçeklikle doğrudan bağı kesilir. Adcılık kavramlar ve gerçekler arasına kategorik bir ayrım koyduğundan dolayı, bilgi ile inanç, akıl ile iman arasına da ayrım getirmiş olur. Böylece adcılık güçlendikçe hem felsefi hem de siyasi alanda etkili olmuştur. Soyut inanıştan deneysel bilime doğru geçişte adcılığın felsefi müdahaleleri etkili olmuştur. Öte yandan William, Papa'nın mutlak egemenliğine karşı çıkan bir düşünürdü ve Fransisken mezhebine mensuptu. Adcılık ve Ockhamlı William bu anlamda Martin Luther'i ve Protestanlığın oluşumunu öncelemişlerdir. Daha da ötesi sekülarizmin ve Rönesans'ın meydana gelişinde doğrudan etkili bir akımdır. Tebain Tebain (paramorfin) bir opiat alkaloiddir. Analjezik etkisi çok azdır. Buna karşılık çok zehirlidir. Afyonda yaklaşık %0,2-1 oranında bulunur. Zehirli olması nedeniyle ilaç olarak kullanılamaz. Ancak tıpta zehirsiz morfin türevlerinin sentezinde kullanılır. Bu yüzden önemlidir. Hersek (Habsburg) Hersek, (İngilizce: Occupied Region of Herzegovina) 1878'de kurulan bir devlettir. Avusturya-Macaristan İmparatorluğu'na bağlıdır. Berlin Antlaşması ile Osmanlı Devleti Bosna ve Hersek'i Avusturya-Macaristan İmparatorluğu'na vermiştir. 1878 yılında Avusturya-Macaristan, Bosna ve Hersek'i işgal etmiştir. Hırvat generaller Josip Filipoviç ve Stjepan Jovanoviç, işgalde görev almıştır. Josip Filipoviç'in askerleri Slavonya topraklarından Bosna'yı işgal ederken Stjepan Jovanoviç'in askerleri Hersek'i işgal etmiştir. Bosna ve Hersek, Avusturya-Macaristan'ın içinde özel yönetime sahip olan bölgelerden biri olmuş ve ayrı yönetilmiştir. Hersek'e vali olarak ilk Stefan Freiherr von Jovanovic atanmıştır. Osmanlı Devleti'nin Bosna Hersek üzerinden çekilmesinden sonra 1881 yılında Katolik Kilisesi düzenlenmiştir. Hersek'teki kiliseler, Mostar-Duvno Psikoposluğu ve Trebinje-Mrkan Psikoposluğu'nun bir parçası olmuştur. 1890 yılında Trebinje-Mrkan Psikoposluğu, Mostar-Duvno Psikoposluğu'na katılmıştır. Fransisken tarikatı, Mostar'da 1895 tarihinde Hersek'in ilk üniversitesini açmıştır. 1910 yılında Hersek'in bir anayasası olmuştur. Avusturya-Macaristan İmparatorluğu I. Dünya Savaşı'nda yenilince Bosna Hersek'te çeşitli işgaller olmuştur. 1918'de Avusturya Macaristan, Bosna'dan ve Hersek'ten çekilmiştir. Bosna ve Hersek, 24 Kasım 1918'da Sırbistan Krallığı'na dahil olmuş, 1 Aralık 1918'de de Sırp-Hırvat-Sloven Krallığı'na katılmıştır. Kût'ül-Amâre Kuşatması Kût'ül-Amâre Kuşatması (Birinci Kut Muharebesi) I. Dünya Savaşı'nın Irak Cephesi'nde, İtilaf Devletleri ile İttifak Devletleri arasında gerçekleşmiş bir kuşatma muharebesidir. 8.000 askerden oluşan İngiliz-Hint garnizonu Bağdat'ın 160 kilometre güneyinde Kut kasabasında Osmanlı ordusu tarafından kuşatılır. 1915 yılında bu kasabanın nüfusu 6.500 civarıdır. 29 Nisan 1916'da garnizonun teslim olmasını takiben kuşatma esnasında sağ kalanlar esir olarak Halep'e götürülür. Tümgeneral Charles Townshend komutasındaki İngiliz 6. Poona Tümeni (Hint Tümeni) Bağdat'a ilerlemeye çalışırken 22-23 Kasım 1915'te Selman-ı Pak Muharebesi'ni (Tizpon) kazanamayarak geri çekildi ve 3 Aralık'ta Kut'a sığındı. Yeni kurulan Osmanlı 6. Ordusu'nun komutanlığına atanarak 5 Aralık'ta Bağdat'a varan Mareşal Colmar Freiherr von der Goltz Paşa'nın emriyle Irak ve Havalisi Komutanı Miralay 'Sakallı' Nurettin Bey'in birlikleri 27 Aralık'ta Kut'u kuşattı. İlk yardım harekâtı korgeneral komutasında toplanmış 19.000 kişilik orduydu. Ocak 1916'ta Ali Gharbi'den nehrin son noktasına vardılar. İngilizler Kut'u kurtarmak için General Aylmer komutasındaki Tigris (Dicle) Kolordusuyla hücuma geçtiyse de 6 Ocak 1916 tarihli 'nde ölü ve yaralı toplam 4.262 askerini kaybederek geri çekildi. Bu muharebede geri çekilme emrini veren 9. Kolordu Komutanı Miralay 'Sakallı' Nurettin Bey görevinden alındı ve yerine Enver Paşa'nın kendisinden bir yaş küçük olan amcası Mirliva Halil Paşa getirildi. 19 bin kişilik İngiliz Ordusu, 13 Ocak 1916 tarihli 'nde ölü ve yaralı 1.600 kayıp verdirilerek geri püskürtüldü. Osmanlı ordusu Vadi'nin yukarısındaki Felahiye'de (Hanna) mevzilendi. Burası Dicle ve Suwaikiya bataklığı arasında daralan kuru zeminde bir geçitti. 21 Ocak tarihinde 20 bin kişilik İngiliz birlikleri 'ni ölü ve yaralı 2.741 kayıpla kaybetti. Kut garnizonu için felaketi getiren bir kayıptı. İngilizler kuşatmayı sona erdirmek için Mart başında İngiliz general Fenton Aylmer komutasında yeniden bir taarruz girişiminde bulundu. Ancak 8 Mart 1916 tarihinde Sâbis (Dujaila) mevkiinde Miralay Ali İhsan Bey komutasındaki 13. Kolordu'ya hücum ettiyse de 3.500 asker kaybederek geri çekildi. 'nde alınan yenilgiden dolayı 12 Mart 1916 tarihinde General Aylmer azledilerek yerine General getirildi. Halil Paşa 20-30 bin kişilik bir takviye kuvvetin cepheye katılmasını sağladı. Yeni atanan General Gorringe 5 Nisan tarihinde Felahiye, Beit Asia ve Sannaiyat bölgelerine doğru saldırıya geçti. Her iki tarafın mevcudu yaklaşık 30.000 kişiydi. 22 Nisan tarihine kadar geçen sürede ölü ve yaralı 1.200 kayıp veren İngiliz birlikleri yenilerek çekildiler. Bu sırada İngilizler tarihteki ilk havadan yiyecek ve mühimmat ikmal harekâtını gerçekleştirdiler. Fakat bunların sık sık Osmanlı siperlerine veya Dicle Nehrine düşmesini önleyemediler. 19 Nisan 1916 tarihinde 6. Ordu Komutanı Mareşal Von der Goltz Paşa, Bağdat'ta bulunan karargâhında tifüsten ölünce, yerine Mirliva Halil Paşa (Kut) getirildi. 29 Nisan 1916'da General Townshend, Kut'ta yaşanan açlığın da etkisiyle, diğer 5 general, 481 subay ve 13.300 er ile birlikte Osmanlı Kuvvetleri'ne teslim oldu. Halil Paşa, Kutü'l-Amare zaferinden sonra 6. Ordu'ya yayınladığı mesajda şöyle dedi: "Arslanlar! Bütün Osmanlılara şeref ve şan, İngilizlere kara meydan olan şu kızgın toprağın güneşli semasında şehitlerimizin ruhları sevinçle gülerek uçarken, ben de hepinizin pak alınlarından öperek cümlenizi tebrik ediyorum. Ordum gerek Kut karşısında ve gerekse Kut'u kurtarmaya gelen ordular karşısında 350 subay ve 10 bin erini şehit vermiştir. Fakat buna karşılık bugün Kut'ta 13 general, 481 subay ve 13 bin 300 er teslim alıyorum. Bu teslim aldığımız orduyu kurtarmaya gelen İngiliz kuvvetleri de 30 bin zayiat vererek geri dönmüşlerdir. Şu iki farka bakılınca, cihanı hayretlere düşürecek kadar büyük bir fark görülür. Tarih bu olayı yazmak için kelime bulmakta müşkülata uğrayacaktır. İşte Osmanlı sebatının İngiliz inadını kırdığı birinci zaferi Çanakkale'de, ikinci zaferi burada görüyoruz." İngiliz kuvvetleri 23.000 ölü ve yaralı, Osmanlı kuvvetleri 10.000 ölü ve yaralı vermiş, 13.000 İngiliz ve Hint askeri esir alınmıştır. İngiliz tarihçisi James Morris, Kut'un kaybını "Britanya (İngiltere) askeri tarihindeki en aşağılık şartlı teslimi" olarak tanımlamıştır. Bu yenilgi İngiliz basınında ve kamuoyunda çok büyük bir infial uyandırdı. Bunun üzerine General Lake ve General Gorringe İngiliz ordusunda görevlerinden alınmış ve yerlerine General Maude getirilmiştir. Bu çarpışmaların askeri tarih açısından bir başka önemi de bilinen "ilk havadan ikmal" denemesini İngiliz ordusunun Kut'taki birliklerini ikmal için 26 gün boyunca Dicle'deki Ora Üssü'nden 3 adet Short 184 tipi 225 beygirlik deniz uçakları ile bu kuşatma sırasında gerçekleştirmiş olmalarıdır. Ancak bu çaba yeterli olmamış ve sonucu değiştirmemiştir. Halil Paşa Kût'ül-Amâre zaferine istinaden Kut soyadını almıştır. Destek kuvvetlerinin gelmesiyle Kut şehrine ilerleyen General Frederick Maude komutasındaki Britanya kuvvetleri, İkinci Kut Muharebesi sonrasında 23 Şubat 1917 tarihinde Kut şehrini geri aldı. Kût'ül-Amâre zaferi, sadece Türk ordusu içerisinde bayram olarak kutlanıyordu. 1952 yılında, Türkiye'nin Adnan Menderes iktidarı döneminde NATO'ya üye olmasının ardından bayramın kutlamasına son verildi. Santa Esmeralda Santa Esmeralda, bir grup Amerikalı ve Fransız sanatçıdan oluşan, disko müziği yapan, 1970'lerde meşhur olmuş müzik grubu. Şarkıları Latin ezgilerine yakındır. Grup üyeleri Leroy Gòmez, Jean Claude Petit ve Jimmy Goings'tir. Grup, 1977 yılında İngiliz grup The Animals'in Don't Let Me Be Misunderstood parçasını cover şeklinde yeniden yorumlayarak büyük bir üne kavuştu (bu şarkı günümüzde bile sevilerek dinlenir ve albümler tarihindeki en uzun parçalardan biridir - yaklaşık 14 dakika). Bu şarkı ve yorumladıkları aşk şarkısı "You're My Everything", çok sevildi ve o dönem radyolarda yoğun istek olarak anons edildi. Grup bu defa İngiliz grup The Animals'in en büyük hiti The House of The Rising Sun adındaki bir parçasını cover olarak düzenledi. Bu parça da hit oldu ama "Don't Let Me Be Misunderstood" kadar çok sevilmedi. Ardından Thank God It's Friday filmi için Sevilla Nights parçasını bestelediler. Birkaç küçük albümden sonra da grup dağıldı.Grubun dağılan bütün üyeleri 2003'te Quentin Tarantino'nun Kill Bill filmi için bir geri dönüş yaptılar. Quentin Tarantino'nun hatrını kıramayarak Kill Bill filminin müziklerini hazırladılar. Grubun solisti Leroy Gòmez, birçok yerde şarkıcı olarak karşımıza çıkmıştır. Beauty and the Beast ise grubun bir diğer hitlerindendir. Adalet ilkesi İslam felsefesinin önemli okullarından Mu'tezile'nin, "ilahi adalet" olarak da bilinen adalet tasarımıdır. Mu'tezile'nin beş temel ilkesinden biri olan "adalet ilkesi", yazgıcılığa tümüyle karşı çıkar. Buna göre insan yapıp ettiklerinden ve yapmadıklarından sorumludur; karşılığında ise kıyamette ödüllendirme ve cezalandırmaya tabidir. Ad tanımı Ad tanımı, bir şeyin varlıksal yapısına ya da anlamsal içeriğine bakmaksızın, yalnızca sınıflandırmaya yarayan tanımı. Ad tanımı bilgikuramsal bir tanımdır ve şeylere sadece dilsel anlamını verir. VamÄ±k Volkan Vamık Cemal Volkan (1932, Lefkoşa), Kıbrıs Türkü psikiyatri profesörü. Lefkoşa'da dünyaya geldi. Kıbrıs İslam Lisesi'nde okudu; son sınıftayken çıkan isyanla adı değişen Kıbrıs Türk Lisesi'ni bitirdi. Türkiye'ye geldi, Ankara Üniversitesi Tıp Fakültesi'nden 1956'da mezun oldu. Türk vatandaşı olamadığı için çalışma şartları zordu. Chicago'ya gitti. Üç ay sonra babasından gelen mektupta, en yakın arkadaşının Kıbrıs'ta bir eczanede milliyetçi Rumlar tarafından öldürüldüğünü anlatan gazete kupürü çıktı. On yıl Türkiye ve Kıbrıs'a dönemedi. 2002'ye kadar 45 yıl Virginia Üniversitesi'nde ders verdi. 18 yıl üniversite hastanesinin başhekimliğini yaptı. Kırk kitap çalışması yaptı ve 400'ü aşkın bilimsel makale yayımladı. Psikolojik çatışma ve kimlik konularında sayısız araştırma ve saha çalışması gerçekleştirdi. Psikopolitik teoriler ve dünyanın sorunlu birçok yerinde barış için yaptığı çalışmalar nedeniyle Nobel Barış Ödülü'ne aday gösterildi. Ayrıca yazar Ferhat Atik tarafından biyografisi "Kendi divanında bir psikanalist" isimli kitapta yazılmıştır. 2002 yılında emekliye ayrıldıktan sonra yılın 4 ayını Kıbrıs'taki evinde geçirmektedir. Prof. Volkan Tel Aviv Yitzak Rabin Merkezinin ilk konuk bilim adamıdır. Boston Hukuk fakültesininde aynı şekilde konuk profesörüdür. Cadılar Bayramı III: Cadı Mevsimi Cadılar Bayramı III (Özgün adı: "Halloween III: Season of the Witch"; , Türkçe: "Cadılar Bayramı III: Cadının Mevsimi"), Cadılar Bayramı serisininin üçüncü filmi olan 1982 tarihli korku filmidir. Tommy Lee Wallace tarafından yönetilen filmin baş rollerinde Tom Atkins, Stacey Nelkin ve Dan O'Herlihy vardır. Film, Nigel Kneale'nin orijinal senaryo metnine dayanmakta ve Cadılar Bayramı gecesi Amerikalı çocukları cadı, balkabağı ve kafatası maskesiyle öldürmek isteyen bir maske fabrikası sahibi Cochran'nı konu almaktadır. Konusu Michael Myers ve Laurie Strode etrafında geçmeyen serinin tek filmi olup Cadılar Bayramı serisini her yıla özel farklı bir öykü sunan bir seçkiye dönüştürmek amacıyla hazırlanmıştır. Ayrıca filmde Michael Myers olmadığı için orijinal film olan 1978 tarihli Yabancı (Cadılar Bayramı) filminin ortaya çıkardığı slasher türünden ayrılmaktadır. Psikopat bir katil teması yerine "çılgın bilim adamı" ve "cadı" temasına odaklanılmıştır. Diğer bir taraftan, karakterlerin ölümlerini yansıtan sahnelerin şiddetli kalmasına rağmen grafiksel şiddetin sıklığı, serinin ikinci filmi 1981 tarihli Cadılar Bayramı 2'ye göre daha azdır. Film, 2.5 milyon dolarlık bir bütçe ile üretilmiş ve kârlı bir film olması beklenmiştir. ABD gişelerinde sadece 14.4 milyon kazanarak serinin en düşük kazançlı filmi olmuştur. Film, gişe başarısızlığına ek olarak eleştirmenler tarafından olumsuz eleştiriler almıştır. "Cadılar Bayramı" her ne kadar bir çığır açmış ve aynı türde birçok film tarafından taklit edilmişse de serinin bu filmi birçok filmle baştan başa karşılaştırılmıştır. Filmin yapımından yirmi yıl sonra bir eleştirmen şöyle demiştir: ""Cadılar Bayramı III serinin bir parçası olmasaydı bu filmin 80'li yılların ne idüğü belirsiz korku filmlerinden biri olacağı kesindir."" Kültür ve film tarihçileri filmin senaryosunu büyük şirketler ve Amerikan tüketiciliği hakkındaki eleştirilerle ilintilendirmişlerdir. Tüm bunlara karşın film, onu diğer "Cadılar Bayramı" filmlerinden ayıran bir izleyici kitlesine de sahiptir. 23 Ekim Cumartesi günü akşam saatlerinde, bir dükkân sahibi olan Harry Grimbridge (Al Berry), bir grup takım elbiseli esrarengiz adam tarafından takip edilir. Bir saat sonra siyahi birinin işlettiği bir benzin istasyonuna sığınır ve elinde bir balkabağı maskesi vardır. Benzin istasyonu sahibi (Essex Smith) onu hastaneye götürür. Harry Grimbridge hastanede "Bizi öldürecekler. Hepimizi." der. Hastanede Harry Grimbridge ile Dr. Dan Challis ilgilenmektedir. Harry Grimbridge hastanedeyken, odasında bir başka kimliği belirsiz adam girer ve Harry'i öldürür. Bu sırada Challis odasında uyumaktadır. Cinayeti gören Hemşire Agnes (Maidie Norman) çığlık atar ve Challis uyanıp adamın arkasından koşar. Adam arabasına binip üzerine gaz dökerek kendini yakar. Ertesi gün, 23 Ekim Pazar günü, sabah saatlerinde Harry Grimbridge'in kızı Ellie hastaneye gelir ve babasının cesedini görür. Challis, önceden karısı ve çocukları ile birlikte olacağına söz vermiştir fakat bu olayların ardından hastanede kalmaya karar verir ve bir sonraki Cumartesi günü için ailesine söz verir. 27 Ekim Çarşamba günü Challis, iş arkadaşı Teddy (Wendy Wessberg)'den kendini yakan adamın cesedini araştırmasını ister. 29 Ekim Cuma günü Challis bir barda yalnız başına oturmaktadır. Bara Challis'in hastanede karşılaştığı Ellie gelir ve burada tanışırlar. Challis, Ellie ile birlikte onun babasının dükkânına gider. Ellie burada babasının ölümü hakkında dedektiflik yapmaktadır. Buradaki kayıtlara göre Harry Grimbridge, 18 Ekim günü tüccarlar toplantısına, 19 Ekim günü futbol maçına ve 20 Ekim günü maske almak için Kaliforniya'ya ait Santa Mira'daki Gümüş Yonca Fabrikası'na gitmiştir. Challis, Ellie ile cinayeti araştırmak için Santa Mira'ya gitmeye karar verir. Karısını arayıp Cumartesi günkü buluşmayı iptal eder. Ellie ve Challis Santa Mira'ya giderler. Santa Mira 1887 yılında bir çiftçi topluluğu tarafından kurulmuştur. II. Dünya Savaşı'ndan sonra İrlandalı Conal Cochran, Gümüş Yonca Fabrikası'nı kurarak burayı bir oyuncak fabrikasına dönüştürmüştür. Ellie ve Challis, Santa Mira'ya vardıklarında buradaki bir motelde kalmaya karar verirler. Ellie kalacakları odada motel müdürü Mr. Rafferty (Michael Currie)'i oyalarken Challis motel kayıtlarına bakar ve motelde Harry Grimbridge'in kaldığını görür. Motele 40 dolar öder. Burada diğer motel müşterilerinden San Francisco'da dükkân işleten Marge Guttman (Garn Stephens) ve Kupfer Ailesi'nden: Buddy (Ralph Strait), Betty (Jadeen Barbor) ve oğulları "Küçük" Buddy (Bradley Schacter) ile tanışırlar. İkili hariç geriye kalanlar bu kasabaya Gümüş Yonca'dan maske almaya gelmiştir. Akşam Ellie ve Challis birlikte olur. Saat 18.00 olduğunda Santa Mira'da sokağa çıkma yasağı başlar. Challis kasabadaki bir markete içki almaya gider. Ara sokakların birinde bir adamla karşılaşır. Challis sorduğunda adam Cochran'ı sevmediğini dile getirir. Challis uzaklaştıktan sonra adam eşgali belirsiz bir grup takım elbiseli adam tarafından kafası kopartılarak öldürülür. Bu sırada Ellie, Marge Guttman ile konuşur. Ardından Ellie motel odasına girer ve duş alır. Challis ise telefonla Teddy ile konuşuyordur. Yapılan otopsi sonucu cesetten sadece plastik ve metal parçalar çıkmıştır. Challis motel odasına geri döner. Yeniden Ellie ile birlikte olur. Marge Guttman ise odasında maskelerde bulunan metal etiketlerin birini kurcalıyordur. Etiketten çıkan ışın sonucu yaralanır. Challis ve Ellie dışarı çıkar. Challis doktor olduğu için yardım etmek ister. Fakat Gümüş Yonca Fabrikası'ndan gelen doktorlar buna izin vermez. Ertesi gün, 30 Ekim Cumartesi günü, sabah saatlerinde Challis Teddy'i arar. Teddy külleri incelemeyi yeni bitirmiştir ve bir insana ait hiçbir şey bulamamıştır. Challis ve Ellie, Gümüş Yonca Fabrikası'na giderleri. Kendilerini Bay ve Bayan Smith olarak tanıtarak Kupfer Ailesi ve Conal Cochran ile fabrikayı gezerler. Fabrika çıkışı Ellie fabrikanın yakınlarındaki bir garajda babasının arabasını görür. Arabanın yanına doğru gider fakat eşgali belirsiz bir grup takım elbiseli adam tarafından durdurulur. Ellie ve Challis motel odasına dönerler. Ellie eşyalarını toparlamaya başlar ve Challis polisi aramak için motel müdürlüğüne gider. Fakat buradaki telefon ile görüşme yapamaz. Motel odasına döndüğünde Ellie'nin olmadığını görür. Dışarıda belirsiz bir grup takım elbiseli adam vardır ve motel odasına doğru gelirler. Adamlardan biri odanın kapsını kırar. Challis odanın arka penceresinden dışarı çıkar ve kaçmaya başlar. Fabrika yakınlarındaki bir garaja bir arabanın girdiğini görür. Bir grup takım elbiseli adam arabanın içinden Ellie'yi çıkarırlar ve garajın kapısı kapanır. Challis bir telefon kulübesine gider fakat burada da görüşme yapamaz. Ardından açık bir pencereden fabrikanın içine girer. Fabrikanın içinde dolaşırken bir odada yaşlı bir kadın görür. Ellie'nin nerede olduğunu sorar ve kadını sarsar. Kadının kafası kopar. Kadın aslında bir robottur. Ardından Challis'e takım elbiseli adamlardan biri saldırır. Challis ile adam kavga ederken Challis adamın karnına defalarca yumruk atar ve adamın karnı delinir. Karnının içinden kablo çıkar ve adam ölür. Odaya Conal Cochran ve iki adam girer ve Challis'i yakalar. Challis bu adamların android olduklarını anlar. Ertesi gün, 31 Ekim Pazar, Cadılar Bayramı günü, sabah saatlerinde Cochran, android adamlarıyla birlikte Challis'e fabrikayı gezdirir. Bu adamların içinin android olup dışının da maskeden yapılmıştır. Ellie ve Bayan Guttman da bir odaya kapatılmıştır. Ayrıca Kupfer Ailesi de bir test odasına yerleştirilmiştir. Burada Küçük Buddy, Gümüş Yonca maskesini takmış Gümüş Yonca reklamını izlerken kafası erir. Kafasından böcek ve yılan gibi canlılar çıkar. Bu yılanlar Betty ve Buddy Kupfer'ı öldürür. Challis olanları kamera aracılığı ile bir televizyondan izler. Challis de bir odaya kapatılır. Diğer taraftan Teddy hastanede bir android tarafından öldürülmüştür. Cochran, Challis'in kafasına bir Gümüş Yonca maskesi takar ve televizyonu açar. Ona eski Kelt adetlerinden bahseder. Challis derhal bir şeyler yapmazsa Küçük Buddy gibi ölecektir. Cochran'ın odadan çıkmasının ardından Challis ayakları ile televizyonun camını kırar. Ellerinin bağını keser ve kafasındaki maskeyi kameraya fırlatır. Maske tam olarak kameranın üstünü örter. Challis havalandırma boşluğundan kaçar. Fabrikadaki bir telefon ile karısını arayıp maskelerden kurtulmalarını söyler. Fakat sonuç alamaz. Challis fabrikanın içinde Ellie'nin bağlı olduğu odayı bulur ve onu kurtarır. Birlikte maskelerin üretildiği yere giderler. Challis maskelerdeki öldürücü marka etiketlerinin olduğu kutuyu alır. Maskelerin üretildiği yerin üstüne çıkarak etiketleri aşağıya döker. Cochran da dahil bütün androidler ölür. Fabrikada büyük bir patlama olur. İkili patlamadan kaçarlar. Arabalarına binerek kasabadan uzaklaşırlar. Challis, Ellie'nin normal olduğunu düşünür. Oysaki Conal Cochran, Ellie'yi kaçırınca onu da androidleştirmiştir. Ellie Challis'e saldırır. Challis, Ellie'nin kafasını uçurarak onu öldürür. Challis'in yapması gereken son görev kanallarda yayınlanan reklamı engellemektir.Çünkü ülkedeki birçok çocuk bu maskelerden almıştır. Eğer kafalarına maskelerini takıp reklamı izlerlerse sonları Küçük Buddy gibi olacaktır. Challis, Ellie ile boğuşurken araziye sapmıştır. Bu yüzden yakınlardaki Harry Grimbridge'in de sığındığı benzin istasyonuna gider. Benzin istasyonundaki telefondan kanallardaki reklamları durdurmalarını ister. Birkaç kanal yayını durdurmuştur. Fakat 3. kanal halen reklamı yayınlıyordur. Challis de telefonda; "Yayını kesin! Durdurun! Durdurun! " der. Orijinal filmin yazarları John Carpenter ve Debra Hill, yeni ve üçüncü bir Cadılar Bayramı filmi çekmeyi isteksizce karşılamıştır. Fangoria dergisine göre Carpenter ve Hill, çekilecek filmde Michael Myers olmaz ve Cadılar Bayramı 2'nin direkt devamı olmazsa projede yer almayı kabul etmiştir. Orijinal filmin yapımcıları Irvın Yablans ve Mustafa Akkad, film için 2,5 milyon dolarlık bir bütçe ayırmıştır. Özel efekt uzmanı Don Post, film için lastik maskeler olan siyah beyaz kafatası maskesi, yeşil cadı maskesi ve turuncu balkabağı maskesini tasarlamıştır. Debra Hill, Aljean Harmetz'e şöyle demiştir; "Sahne malzemesi için çok fazla paramız yoktu, onun için Post'a sorduk, ki o Cadılar Bayramı 2'deki Michael Myers karakterinin maskesini yapmıştı, hem onu hem bize uyacak bir anlaşmaya varabilir miyiz diye." Kafatası ve cadı maskesi Post Stüdyoları'na ait olup balkabağı maskesi Cadılar Bayramı III için özel olarak üretilmiştir. Aşağıdaki ileti filmdeki maskelerin gerçek dünyadaki benzerleriyle olan bağlantısını açıklamaktadır. "Tarih boyunca var olmuş her topluluk onun ruh halini yansıtan maskelere sahip olmuştur. İnsanlar içlerindeki korku, üzüntü, sevinç ve yaşlılık gibi duyguları dışa vurmak isterler. Bugünün Amerikası için üzüntü verici bir olgu varsa o da korku maskelerinin satış rekorları kırmasıdır." Filmin büyük bir kısmı Kaliforniya'nın Humboldt Vilayeti'ne bağlı sahil kasabası Loleta'da çekilmiştir. Gümüş Yonca Fabrikası için Loreta kasabasındaki süt şişeleme fabrikası "Familiar Foods" kullanılmıştır. Fakat özel efektler, duman ve patlamalar Post Stüdyoları'nda hazırlanmıştır. Yapımcılar, senaryoyu Adam Adalı bilimkurgu yazarı Nigel Kneale'nin yazmasını istemiştir. Çünkü Carpenter, Kneale'nin "Quatermass" adlı dizisini çok beğenmiştir. Kneale, olay örgüsünün "korku için korkuyu" içermediğini söylemiştir. Kneale konuşmasını şöyle sürdürmüştür: "Ana öykü, fiziksel şoklardan çok aldatılma ve psikolojik şoklarla ilgiliydi." Kneale, filmin dağıtım haklarını elinde bulunduran sinema devi Dino De Laurentiis'in filmde daha çok vahşet ve kan unsuru kullanılmasını istediğini belirtmektedir. Senaryonun büyük bir kısmı aynı kalsa da yapılan değişiklikleri içine sindiremeyen Kneale, adının filmde emeği geçenler listesinden kaldırılmasını istemiştir. Bunun üzerine, yönetmen Tommy Lee Wallace filmi tamamlamak üzere çalışmaya başlamıştır. Wallace, "Fangoria"'ya yaptığı açıklamada filmin adının filmde kullanılan üç maske ve serinin diğer filmleri göz önüne alınarak konulduğunu söylemiştir. Wallace, Carpenter ve Hill'in "Cadılar Bayramı" serisini "Gece Galerisi" ve "Alacakaranlık Bölge" benzeri bir seçkiye dönüştürmek istediğini açıklamıştır. Her yıl Cadılar Bayramı döneminin farklı bir yönü vurgulanacaktı. Debra Hill, "Fangoria"'yla yaptığı mülakatta filmin çok sert sahneler içermediğini söylemiştir. Wallace başka bir hafif film olan "Beden Hırsızları İşgali"'nden esinlenmiştir. Santa Mira, bu filmin kurgusal yapısını oluşturmaktaydı. Aynı karakter, "Cadılar Bayramı III"'te de kullanılmaktadır. İki film, senaryo bakımından birbirine çok benzerdir. Film sonlarındaki karamsar hava da dikkat çekicidir. "Cadılar Bayramı III"'ün alt başlığı George A. Romero'nun ikinci filmi "Cadı Mevsimi"'nden gelmektedir ancak filmin senaryosu, Romero'nun filminde cadılar takımına katılan bir ev hanımını anlatan olay örgüsüne hiç benzemez. Tarihçi Nicholas Rogers, "Cadılar Bayramı III"'ün ["Cadılar Bayramı"] serisinin kurbanlık kavramına sıkı biçimde değinen tek filmi olduğuna dikkat çekmektedir. Sinema eleştirmeni Jim Harper ise Wallace'ın senaryosunu "çok eksik" olarak nitelemektedir. Harper şöyle düşünmektedir: "Stonehenge'den bir parça çalıp Atlantik'i gizlice geçmek pek olası değil. Birleşik Devletler'de dört farklı zaman dilimi bulunuyor ve batı yakasının lanetli tanıtımı alması için dört saati var. Bu çok iyi bir plan değil." Harper, eleştirilerinde yalnız değildi. "Chicago Sun-Times"'tan Roger Ebert şunları söylemiştir: "[Cochran'ın] Plan ne? Çocukları öldürmek ve onları robotlarla yer değiştirmek mi? Neden?" Cadılar Bayramı III'ün kadrosu, çeşitli televizyon dizilerinde küçük rol alan aktörlere dayanmaktadır. Tom Atkins ve emektar aktör Dan O'Herlihy'nin filmde yer alması bu durumun istisnasıdır. Filmdeki alkolik bir doktor olan Daniel Dan Challis'i canlandıran Tom Atkins, daha önce birkaç John Carpenter filminde rol almıştır. Atkins, 1980 tarihli Sis'de Nick Castle rolünü, 1981 tarihli bilimkurgu filmi New York'tan Kaçış'da Rehme rolünü canlandırmıştır. Harry O, The Rockford Files ve Lou Grant gibi televizyon dizilerinde konuk oyuncu olarak rol almıştır. Atkins, Fangoria dergisine verdiği demeçte filmin kahramanını oynamaktan hoşlandığını söylemiştir. Korku filmlerinin değişmez oyuncusu olarak "Sadece korku filmlerinden kariyer yapmakta hiçbir sakınca görmüyorum." diye eklemiştir. "Cadılar Bayramı III"'ten sonra Atkins, film ve televizyon dizilerinde konuk oyuncu olarak rol almaya devam etmiştir. Stacey Nelkin, filmde babası Cochran tarafından öldürülen genç bir kadın olan Ellie Grimbridge rolündedir. Filmde çalışan makyajcı ona ses sınavlarından bahsettikten sonra rolü kazanmıştır. Bir röportajda, Nelkin; karakteri üzerine şu yorumu yapmıştır: "Ellie, çok cesaretli ve azimliydi. Her ne kadar kendimin bu özelliklere sahip olduğunu düşünmekten hoşlansam da, senaryo da bu şekilde yazılmıştı." Nelkin, Jamie Lee Curtis'nin varisini oynamayı bir onur olarak görmekteydi. Film eleştirmeni Roger Ebert'a göre Nelkin'in performansı filmin tek hatırlanabilir tarafıdır. Ebert şöyle demiştir, "O, zengin seslere (yapımcılara) daha iyi bir rol istediğini söyleyebilirdi... Başın olmadığı son sahnede de kötü oynuyor". Grimbridge rolünden önce Nelkin, "CHiPs" ve "The Waltons" gibi televizyon dizilerinde oynamıştır. "Cadılar Bayramı III"'den sonra Nelkin, yine televizyonlarda çalışmaya devam etmiştir. Emektar İrlandalı aktör Dan O'Herlihy, filmin adında bahsedilen cadı olan Gümüş Yonca'nın sahibi Conal Cochran rolündedir (Kneale'nin orijinal senaryosunda 300 yaşında bir şeytan). O'Herlihy, ünlü olmadan önce 150'ye yakın filmde rol almıştır ve 1954 yılında "Robinson Crusoe'nun Maceraları" filmindeki performansı ile Akademi Ödülüne aday gösterilmiştir. 2005'te ölümünden önce yirmi film ve televizyon dizisinde oynamıştır. O'Herlihy, Starlog dergisine verdiği mülakatta filmin tamamlanmış halinden çok memnun kalmadığını kabul etmiştir. O'Herlihy'nin bir korku filminde yer alması ile ilgili düşünceleri ise şöyledir: "Güney İrlanda aksanı kullanmakatan hoşlanıyorum. Cadılar Bayramı III'te bunu yaptım ve rolümü zevk alarak oynadım." Yardımcı oyuncuların iki tanesi, "Cadılar Bayramı" serisine yabancı değildir. Nancy Kyes, Challis'in eski karısı Linda'yı oynamıştır. O, orijinal film olan "Yabancı"'da Laurie Strode'un arkadaşı Annie Brackett rolünde oynamıştır. Dublör Dick Warlock, "Cadılar Bayramı 2"'de Michael Myers rolünde oynamıştır. Bu filmde Challis tarafından yenilen bir katil androidi canlandırmıştır. Film, Tommy Lee Wallace'ın yönettiği ilk yapımdır ancak Wallace, Cadılar Bayramı serisine yabancı değildi. Wallace, John Carpenter'ın Yabancı (Cadılar Bayramı) filminde sanat yönetmeni ve tasarımcı olarak çalışmış ve 1981 yılında kendisine önerilen Cadılar Bayramı 2'yi yönetme teklifini geri çevirmişti. Wallace, Cadılar Bayramı III'ten sonra Korku Gecesi II (1988), Vampirler 2 (2002) ve Stephen King'in aynı adlı romanından uyarlanan O (1990) gibi korku filmlerini de yönetti. Film oyuncuları Wallace'ın senaryo yazarı Nigel Kneale ile yaşadığı anlaşmazlıklara karşın uygun bir yönetmen olduğunu düşünüyorlardı. Stacey Nelkin bir röportajda şöyle konuşmuştur: "Çekim tümüyle eğlenceli ve yalındı. Tommy Lee Wallace oyunculara yaklaşımında içten davranıyordu." Wallace, serinin diğer filmlerinden kopan bu üçüncü filmi çeşitli biçimsel ögelerle seriye kazandırmak istiyordu. Film, "Cadılar Bayramı" ve "Cadılar Bayramı II"ye benzer biçimde sayısal olarak canlandırılmış bir jack-o'-lantern'la başlıyordu. Wallace'ın jack-o'-lantern'ı maskeleri etkinleştiren Silver Shamrock'un reklamlarındaki dağıtıcıydı. Özgün filme yapılan biçimsel göndermelerden bir diğeri de Dr. Challis'in bir maskeyi güvenlik kamerası karşısında fırlattığı sahneydi. Bu, genç Michael Myers'ın kız kardeşini bir palyaço maskesi giyerken öldürmesini onaylıyordu. Filmde "Cadılar Bayramı"'nın yaklaşan bayram öncesinde vizyona gireceğine dair bir reklamdan da söz edilmektedir. Wallace'ın bu filmdeki kan unsuru kullanımı "Cadılar Bayramı II"'den farklıydı. Tom Atkins, bu filmdeki efektlerin kanlı olmadığını, aksine bu tür bir kullanımın en iyi sonucu verdiğini düşünmektedir. Özel efekt ve makyaj uzmanı Tom Burman ise bu filmin insanların midesini bulandırmak amacıyla çekilmediğini ve filmin içinde birçok korku ögesi barındıran bir komedi olduğunu belirtmiştir. Kullanılan özel efektlerin çoğu öyküye tat katan pratik şaka unsurunu vurgulamaktadır. "New York Times" film eleştirmeni Vincent Canby filmin birçok dikkatlice uygulanmış korkutucu efekte sahip olduğunu söylemiştir. Canby, Wallace'ın yönetmenliğini şu sözleriyle övmüştür: "Wallace sahneye koyduğu unsurlar konusunda özel bir yeteneğe sahip ve o, bu işi iyi yapıyor." Ayrıca filmde; 1974 BMW 2002, 1971 Cadillac Fleetwood 75, 1976 Chevrolet Chevelle Malibu, 1976 Chevrolet Monza, 1981 Oldsmobile Cutlass Supreme, Peterbilt 352, 1952 Porsche 356 Coupe, White-Freightliner WFT 7564 ve 1975 Winnebago Indian model araçlar kullanılmıştır. Müzik, filmin atmosferi açısından önemini korumuştur. Filmde, serinin diğer filmlerinde olduğu gibi bir senfoni bulunur ve müzik, izleyicilerin "sahte korkularını" tahrik edici niteliktedir. Film müzikleri ilk filminde de görev almış olan John Carpenter ve Alan Howarth tarafından bestelenmiştir. "Cadılar Bayramı III" 'ün tınısı özgün temadan kesin olarak ayrılır. Carpenter, kulağa hoş gelen piyano melodisinin yerine elektronik aygıtlarla üretilen ve farklı tonlara sahip bir parça koymuştur. Howarth, filmin müziklerini birlikte yaptığı Carpenter'la olan ilişkisini anlatıyor:"Müziği algılama biçimlerimiz çalışma boyunca evrildi. Bunun nedeni, filmin tüm müziklerini elektronik birleştiricler yardımıyla hazırlamamızdı. Bu işin tekdüze bir yordamı vardı. Film önce bir video teybe kaydediliyor ve biz, filmi izlerken karşımızdaki görüntü karelerine uyumlu müzikler geliştiriyorduk. Bu işlem çok hızlı yürüyor ve eşgüdümü yakalamamıza olanak tanıyordu. Bu, paha biçilemez bir avantajdı." Film müziklerinin unutulmazlarından biri de Silver Shamrock Cadılar Bayramı maskesi reklamındaki çan sesiydi. "Londra Köprüsü Düşüyor"'dakine benzer bir tona sahip olan reklam, Cadılar Bayramı'na yalnızca sekiz gün kaldığını belirtiyor ve Tommy Lee Wallace'ın sesinden tüm çocuklara bir Silver Shamrock maskesi almalarını öğütlüyordu: "Cadılar Bayramı III: Cadının Mevsimi" ABD'de 22 Ekim 1982 tarihinde 1297 sinemada gösterime girdi ve ilk haftasında 6.333.259 dolarlık bir hasılata ulaştı. Serinin önceki filmlerine benzer biçimde dağıtımı Universal film şirketi ve İtalyan yapımcı Dino De Laurentiis tarafından üstlenen filmin Birleşik Devletler'deki toplam geliri 14.400.000 ABD Doları'dır.(Tarihin en düşük hasılatlı "Cadılar Bayramı" filmi) Aynı yıl (1982) içinde gösterime giren diğer filmler daha iyi bir gişe başarısı yakalamışlardır. Bunlar; Kötü Ruh (76.606.280 ABD Doları), 13. Cuma Bölüm 3 (34.581.519 ABD Doları) ve Korku Şovu (21.028.755 ABD Doları) filmleridir. Film, ABD dışında Birleşik Krallık, Norveç, İspanya, Batı Almanya, İsveç, Fransa, Kanada, Avustralya ve Singapur'da da vizyona girmiştir. Film posterinin tasarımcısı Edd Riveria 1983 yılında Satürn Ödülü'ne aday gösterilmiş ancak ödülü (1982) filminin posterini yaratan John Alvin'e kaptırmıştır. Riveria'nın çalışması üç dilenci çocuğun üzerine düşen şeytani bir yüz görüntüsünü öne çıkarmaktaydı. Bu poster, Fangoria dergisinin Ekim 1982 tarihli sayısının kapağında da çıkmıştır. Posterde vurgulanan yüze az da olsa benzeyen bir yüzün hiçbir sahnede yer almaması tuhaf karşılanmıştır. Film sinemalardan sonra VHS kasedi olarak yayınlanmıştır. MCA/Universal Home Video, filmi 1983 yılında VHS, Betamax, LaserDisc ve RCA Selectavision Videodisc biçimlerinde de satışa sunmuş, filmin videoteyp sürümü 1984, 1987 ve 1996 yıllarında yeniden hazırlanmıştır. Filmin yayın haklarını elinde tutan GoodTimes Home Video 1996 yılında bir VHS hazırlamış ve DVD sürümleri Goodtimes tarafından 1998 ve 2001 yıllarında ve Universal tarafından 2003 yılında üretilmiştir. Türkiye'de film Patvi Video tarafından Betamax formatında "Cadılar Bayramı III" adı altında yayınlanmıştır. 2005 yılında da Palermo ve ANS Yapım filmi "Halloween III : Cadının Mevsimi" adıyla DVD ve VCD'sini yayınlamıştır. Kartonette Cochran'ın kadın olduğu yazsa da aslında erkektir. Film yapımcıları, Don Post'tan kafatası, cadı ve jack-o'-lantern maskelerinin seri üretimine başlamasını istediler. Yapımcılardan kendi payına düşeni alacağına dair söz alan Post Studios daha önce Maymunlar Cehennemi (1968), (1977) ve E.T. the Extra-Terrestrial (1981) filmlerini de başarıyla pazarlamıştı. Maskelerin yapımında daha önceki ürünler için tasarlanan kalıplar kullanıldı. Post bu konuyla ilgili şunları söylemiştir: "Maskelerin film açısından büyük öneme sahip olması satış rakamlarını doğrudan etkileyebilir. Filmi izlemeye bu maskelerle gelmek isteyen çok sayıda kişi olacaktır." Post, Hollywood'da düzenlenen bir Universal Studio turunda maske yapım tekniklerine ilişkin bir gösteri de düzenlemiştir. Maskelerin ilk satış tutarı 25 ABD Doları olarak belirlenmiştir. Maskelerin üzerinde içeri doğru kıvrılan bir kristali taşıyan küçük bir düğme de bulunuyordu. Senaryo, 1982 yılında bilimkurgu yazarı Dennis Etchison tarafından kitaplaştırılmıştır. Kitap kısa zamanda çok satanlar listesinin zirvesine yerleşmiş ve 1984'te yeniden basılmıştır. Cadılar Bayramı III'ün müzikleri John Carpenter ve Alan Howarth tarafından bestelenmiş ve Varese Sarabande tarafından satışa sunulmuştur. Bugün bulunması neredeyse olanaksız olan bu kayıtların tahmini tutarı çok yüksektir. 1000 adet üretilen ve 29 Ekim 2007'de satışa çıkan yeni kayıtlara Buysoundtrax.com üzerinden erişilebilir. "Cadılar Bayramı III: Cadının Mevsimi" karışık tepkiler almıştır. "New York Times" eleştirmeni Vincent Canby, film içeriğini tam olarak sınıflandıramamıştır. Canby, filmin aynı anda çocuk, kapitalizm, televizyon ve İrlandalı karşıtı olma başarısını gösterdiğini ve neşeli bir cadının isteyeceğinden çok daha iyi göründüğünü söylemiştir. Diğer eleştirmenler yorumlarında daha kararlı görünmüşlerdir. Roger Ebert, filmi "ilk bakışta düşük kaliteli bir gerilim, daha iyi filmlerden alınmış bölümlerin birleşimi" olarak nitelendirmiştir. "Cinefantastique" dergisi filmin "umutsuz bir karışım" olduğunu öne sürmüştür. Jason Paul Collum, filmin eleştirmenlerce küçümsenmesinin nedenini Michael Myers'ın yokluğuna ve filmin hiççi sonuna bağlamaktadır. "Cadılar Bayramı III" serinin caninin yenik düştüğü ve şeytani planın engellenmediği tek filmidir. İngiliz "Time Out" dergisinden Tom Milne, film adının "taklitten öteye gidemediğini" savunmaktadır. Çoğu eleştirmenin aksine Milne, filmin özgün bir olay örgüsüne sahip olduğunu söylemektedir: "Serinin önceki filmlerindeki karakterlerin yıpranmış olması "Cadının Mevsimi" 'ni gerçek bir cadı filmi yapmaya yetiyor." Kneale'nin özgün senaryosunun "bir bulamaca" dönüştürülmesinden rahatsızlık duyan Milne, filmin yine de "eğlendirici" olduğunu vurgulamaktadır. "Cadılar Bayramı III" birçok izleyiciyi kendine tutkuyla bağlamayı başarmıştır. Akademisyenler, filmin 20. yüzyıl sonlarında Amerikan toplumuna yöneltilen birçok eleştiri barındırdığını söylemektedirler. Tarihçi Nicholas Rogers ise çok başarılı bir işadamının "tuhaflaştığı" ve "ticaret ve üretimde daha az insansı bir geleceği arzuladığı" bir ileti üzerinde durmaktadır. Rogers'a göre Cochran'in astrolojik takıntıları ve çocuklara karşı beslediği psikolojik nefret onun iş yaşamı hakkındaki duygularını köreltmiştir. Tony Williams, filmin senaryosunun ataerkil şirket yapısının zaferini simgelediğini savunmaktadır. Aynı doğrultuda yazan Martin Harris ise "Cadılar Bayramı III"ün "Amerikan tüketim kültürü üzerinde aşağılayıcı yorumlarda" bulunduğunu öne sürmektedir. Cadılar Bayramı'nın ticarileşmesinden ötürü üzgün olan Cochran "kendine karşı tehdit olarak gördüğü ve nefret ettiği bir ortamı" kullanmaktadır. Harris, yerel işçilerin işten çıkarılmaları ve bol miktarda üretilen ürünlerin kalitelerinin düşmesi gibi eleştirilere de değinmektedir. 17 Haziran 2005 tarihinde film Kanal D'de yayınlanmış, Atilla Dorsay Sabah gazetesinde film ile ilgili şöyle demiştir; "Bir oyuncak yapımcısı, ünlü Halloween- Cadılar Bayramını cadılıkla ilişkili kökenlerine döndürmek için, özel maskeler imal ederek piyasaya çıkarmaya kalkışır. Ünlü korku serisinin üçüncü filmi gibi gözükmekle birlikte, aslında onunla ilişkisi pek olmayan ve yeni, taze bir fikre ve farklı oyunculara dayanan bir film. Ama çıkış noktasının ilginç olması yetmemiş ve film, kısa zamanda tam bir kan banyosuna dönmekten kurtulamamıştı. Bu açıdan, çok geç vakitte gösterilmesi gayet uygun. Tommy Lee Wallace'ın yazıp yönettiği 1983 yapımı filmde Donald Pleasence ve Jamie Lee Curtis yok. Onların yerine Tom Atkins, Stacey Nelkin gibi adı-sanı duyulmamışlar ve emektar Dan O'Herlihy rol almışlardı." Almanya'daki Lexikon des internationalen Films (Uluslararası Film Ansiklopedisi), film için şöyle demiştir; ""Aslında bir devam değil, daha çok acayip gülünçlü bir hikâyele Cadılar Bayramı serisinin gerilimsiz bir kopyasıdır. Sadece telkin edici müziği biraz korkutucu bir atmosfer yaratıyor."" Amy Adams Amy Lou Adams (d. 20 Ağustos 1974), altı kez Akademi Ödülü'ne aday gösterilmiş Amerikalı oyuncu. Adams Amerikalı bir çift olan Kathryn ve Richard Adams'ın kızı olarak 1974 yılında Vicenza, İtalya'da doğmuştur. Daha sonra Colorado'ya taşınmışlar ve burada Douglas County High School'da eğitim görmüştür. 2002'den bu yana aktör Darren Le Gallo ile birliktedir. 2008 yılında nişanlanmışlardır. 15 Mayıs 2010 tarihinde Aviana Olea Le Gallo adında bir kız çocuğu dünyaya getirmiştir. Mayıs 2015'te Darren Le Gallo ile evlenmişlerdir. 1999 yılında Drop Dead Gorgeous isimli komedi filmiyle kariyerine başladı. "Cruel Intentions 2" (2000), "Catch Me If You Can" (2002) ve "Talladega Nights" (2006) gibi filmlerde rol aldı. "The Office", "Buffy the Vampire Slayer", "Charmed", "The West Wing", "Dr. Vegas" ve "Smallville" gibi dizilere misafir oyuncu olarak konuk olmuştur. İlk kez performansıyla Oscar'a aday olduğu yapım "Junebug" filmidir. 2005 yapımı "Junebug" filmi ile En İyi Yardımcı Kadın Oyuncu dalında Bağımsız Ruh Ödülleri ve Broadcast Film Critics Association Awards kazanmış; Satellite , Screen Actors Guild ve Oscar'a aday gösterilmiştir. Ayrıca Sundance Film Festivali'nde Jüri Özel Ödülü kazanmıştır. Kariyerinde bu gelişmeler ile birlikte Akademi Ödülü'ni dağıtan Sinema Sanatları ve Bilimleri Akademisi üye olması için davet edildi. 2007 yılında Walt Disney'in "Enchanted" isimli filminde Patrick Dempsey, Susan Sarandon, James Marsden ve Idina Menzel ile birlikte yer aldı. Film 21 Kasımda ABD'de vizyona girdi ve girdiği hafta en çok izlenen film oldu. Film hakkında Rotten Tomatoes sitesinde %93 oranında olumlu yorum yapıldı. Adams bu film ile En İyi Kadın Oyuncu - Müzikal/Komedi dalında Altın Küre'ye aday gösterildi. 2008 yapımı Sunshine Cleaning filminde Emily Blunt ile birlikte rol almıştır. Aynı yıl John Patrick Stanley aynı isimli oyunundan uyarlanan Doubt isimli filmde Meryl Streep ve Philip Seymour Hoffman ile birlikte rol almıştır. Bu filmle de Oscar adayı olmuştur. Jennifer Hudson Jennifer Kate Hudson ("d. 12 Eylül 1981"), Oscar ödüllü, Amerikalı oyuncu ve şarkıcı. American Idol yarışmasının üçüncü sezon finalistlerinden biridir ve yarışmadan altıncı hafta sonunda elenmiştir. Yarışmadan elendikten sonra 2006 yapımı Dreamgirls filminde Effie White rolünü üstlenmiştir. İlk oyunculuk deneyimi olan bu film ile Oscar, BAFTA, Altın Küre ödüllerini kazanmıştır. Nişanlısı ise WWE güreşçilerinden David Otunga'dır. 2007'de Akademi Ödülleri'ni dağıtan Sinema Sanatları ve Bilimleri Akademisi'ne katılması için akademiden davet aldı. Amistad Amistad ÅŸu anlamlara gelebilir: Adil savaş teorisi Adil Savaş teorisi veya adil savaş kuramı, savaşın gerekçesini, koşullarını ve ilkelerini belirlemeye yönelik kuram. Savaşın ahlaki boyutları üzerinde düşünmeye, sorgulamaya dayalı, Batı kaynaklı bir anlayışı ifade eden adil savaş kuramı, Adil savaş, sivillerin savaştaki rolü ve savaşın koşulları hakkında birçok filozof yorum yapmıştır. Tarih boyunca filozofların katkılarıyla oluşan savaş ahlakı bazı kurallar gözetmiştir. Aristoteles, İbni Rüşd, John Locke, J.S. Mill, Cicero ve daha birçok düşünür savaşın kaçınılmaz olması ve hak arayışının niteliklerini betimlemiştir. Antik çağlardan modern zamanlara gelene dek savaşın ahlaki boyutu göz ardı edilmeye başlanmıştır. 20. yüzyılın başında savaş hala savaşanlar arasındayken bu yüzyıldaki I. Dünya Savaşı ve II. Dünya Savaşı ile savaştaki sivil ölümler artmıştır. Savaşlardaki ortalama %10'luk sivil kayıp II. Dünya Savaşında %50'ye, 20. yüzyılın sonunda ise %75'e yükselmiştir. Savaşlarda sivillerin rolü ve savaş koşulları hakkında Cenevre Sözleşmeleri ile bazı kurallar ve yaptırımlar getirilmiştir. Adil savaş kuramı iki adet teorik öncüle sahiptir. jus ad bellum(savaş açma hakkı) ve jus in bello (savaşın adil idaresi)olarak iki başlıkta toplanan bu kriterler Thomas Aquinas öncülüğünde oluşan kurama dahil olan filozofların çalışmalarındaki ortak paydaya işaret eder. Savaşa gitme nedeni sadece bir şeyleri ele geçirmek veya birilerini cezalandırmak olamaz. Müdahaleler hayatı korumak için yapılmalı. Masum hayatlara zarar vermekten kaçınılmalıdır. Güç yalnızca yanlışı doğru yapmak için kullanılmalıdır. Savaş, bir zümre ya da bir kesimin niyetleri uğruna değil, kamuoyunca belirlenmiş hedefler doğrultusunda gündeme gelmelidir. Adil savaşın idaresinde ayrım gözetilmelidir. Savaş hamleleri düşman savaşçılara yöneltilmelidir. Savaşçı olmayanlar kendilerinin yaratmadıkları bu koşullarda mağdur edilmemelidir. Sivil konut alanlarının bombalanması, askeri hedef barındırmayan bölgelere saldırılmasından kaçınılmalıdır. askeri tehdit oluşturmayan hiçbir savaşçı ya da sivil hedef gösterilmemeli, zarar verilmemelidir. Teslim olanlar,esir edilenler, yaralananlar şiddet görmemelidir. Adiafora Adiaphora, ahlaki yönden değerli olup olmadığına karar verilemeyen ya da ahlaki yönü üzerinde durulmayan şeyleri ifade eden Yunanca kavram. İlk olarak, ahlakın merkezine erdemi yerleştiren Stoacı felsefede yer bulan bu terim, Stoacılar'a göre "erdemli olmak" dışında insana ait tüm diğer nitelikler için geçerlidir. Adharma Sanskritçe'de "kaos" anlamına gelen "adharma", Hint felsefesindede "dharma"nın karşıtıdır ve acıya sebep olur. Kaos, evrenin yalnızca bazı yerlerinde bulunur ve sebep olduğu acı "isteme" eyleminden kaynaklanır. Machine Head Machine Head, 12 Ekim 1991 tarihinde , Amerika Birleşik Devletleri'nin Oakland şehrinde kurulan bir metal müzik grubu. Grubun kurucuları vokalist ve gitarist Robb Flynn ile basçı Adam Duce'dir. Mevcut grup üyeleri, Flynn, baterist Dave McClain, gitarist Phil Demmel ve basçı Jared MacEachern'dir. Machine Head, New Wave of American Heavy Metal'in öncü gruplarından bir tanesidir. 2007 yılında grubun The Blackening albümünde bulunan ve Pantera'nın cinayete kurban giden gitaristi Dimebag Darrell için yazılan Aesthetics Of Hate şarkısı ile Grammy ödülüne aday olmuştur. Machine Head, dünya çapında 3 milyondan fazla albüm satmıştır. Kozmik mikrodalga arka plan Kozmik mikrodalga arka plan ışıması, fon ışıması veya fon radyasyonu. 1964 yılında keşfedilen bütün evreni dolduran bir elektromanyetik dalga biçimidir. 2,725 kelvin sıcaklığındaki siyah nesnenin ısıl ışınımına tekabül eden 160,2 GHz frekansında ve 1,9 mm dalga boyunda olduğu "COBE uydusu" tarafından havaküre dışında hassas olarak ölçülmüştür. Fon ışıması, evrenin en uzağından yani Büyük Patlama'dan geldiği düşünülen elektromanyetik ışımadır. Bu ışımayı birçok radyo astronom ve fizikçi Büyük Patlama'nın en büyük kanıtı sayarlar. 1948 yılında George Gamow, Ralph Alpher ve Robert Herman tarafından varlığı teorik olarak öne sürülmüş ve 5 K sıcaklığında bir kara nesnenin yaydığı ışıma ile aynı dalga boyunda olması gerektiği hesap edilmişti. 1964 yılında Amerikalı radyo astronomlar Arno Allan Penzias ve Robert Woodrow Wilson bu dalga boyundaki ışımayı keşfederek 1978 Nobel Fizik Ödülü'nü kazanmışlardır. NASA tarafından atmosfer şartlarından etkilenmeden doğru ölçüm yapması için bu işe özel COBE sondası 18 Kasım 1989'da uzaya gönderildi. COBE'nin gönderdiği resim ayrıntılı değildi. Çıkardığı resim evrenin kabaca bir kozmik arka plan ışımasını gösteriyordu. 1993'te görevi sona eren COBE sondası yerine 30 Haziran 2001'de WMAP sondası uzaya gönderildi. WMAP, COBE'ye oranla daha ayrıntılı bir resim çıkarmıştır ve günümüzde hala bu resim kullanılmaktadır. WMAP halen aktif olarak görev yapmaktadır. Doppler etkisine göre daha uzaktaki gökadalar daha kırmızı dalga boyuna kayar. Yaklaşan trenin düdüğünün sesinin tiz perdeden gelmesi ve uzaklaşan trenin düdüğünün sesinin kalın perdeden gelmesi gibi uzaklaşan ışığın dalga boyu da kırmızıya kayar (daha uzun dalga boyuna doğru). Uzaktaki gökadaların bizden daha büyük hızlarla uzaklaştığı gözlemlenmiştir. Mantıken evren büyük patlama neticesinde genişlerken gökadalar birbirinden homojen hızlarda genişlemeliydi. Uzaktaki gökadaların daha büyük hızlarla birbirinden uzaklaşması homojen genişlemeyi de doğrular. O zaman en uzaktaki gökadaların dalga boyu ne olmalıydı. Özel görelik kuramına göre ışık hızı aşılamayacağına göre en uzaktakiler ışık hızından küçük sonlu bir hızla uzaklaşmalıydı. En uzaktaki gökadadan gelen ışık hem en hızlı uzaklaşan hem de en uzak geçmişten gelen ışıktır. En uzak geçmiş ise evrenin oluştuğu zamanlardan gelen ışıktır. Deneysel gözlemlerde böyle bir ışımaya rastlanmış ve ilk önceleri bu ışımanın doğal olmayan bir kaynaktan gelen parazit olduğu sanılmıştı. Sonra ışımanın uzayda her doğrultudan geldiği tespit edildi ve sonra evrenin en uzak geçmişinden gelen kozmik fon ışıması olduğuna hükmedildi. Fon ışıması en uzak geçmişten gelen en uzun dalga boylu ışımadır. Evren ilk oluştuğunda ışıma serbestçe yayılma fırsatı bulduğunda yani ilk madde öncesi yapıtaşlarının boşluklarından sızabildiği kadarıyla gözlemlenebilmektedir. Uzayda her doğrultuda homojen bir ışıma olmadığı gözlemlenmiştir. Fon ışımasının haritası gözenekli bir yapı sergiler. 1989 yılında NASA'nın COBE adlı uydusundan gelen verilerle harekete geçen ve evrenin Büyük Patlamadan 380.000 yıl sonraki halini keşfeden George Smoot ve John C. Mather adlı iki Amerikalı araştırmacı,2006 yılı Nobel Fizik Ödülü'ne sahip olmuşlardır.Böylece kozmik arka plan ışımalarının varlığı ve Big Bang Teorisi'nin doğruluğu daha fazla netlik kazanmıştır. Başkanın Adamları Başkanın Adamları ("özgün ad: Wag The Dog") 1997 yapımlı Barry Levinson'un yönettiği ve yapımcılığını Robert De Niro ile yaptığı,senaryosunu ise Hilary Henkin ve David Mamet'in yazdığı politik bir komedi filmidir. Film Clinton skandalına yakın zamanlarda çekilmiştir. Eleştirmenler tarafından iyi eleştiriler alan film, başarılı olmuştur. Bazı eleştirmenler filmin "ABD'yi hem eleştiren, hem de iğneleyen cesur bir yapım" olarak nitelendirdiler. Film iki Akademi Ödülüne aday gösterilmiştir. Seçimlere çok az kalmıştır. Başkan ve diğer rakipler bir birilerin açığını yakalamaya çalıştığı zamanlardır. ABD tam bu seçkiye hazırlanırken, bir skandal ortalığı karıştırır. Beyaz Saray'ı ziyaret eden kızlardan biri başkanın kendisine cinsel tacizde bulunduğunu iddia edince işler karışır. Başkanın rakipleri bu işe çok sevinirken, başkan kurtulmak için bir yol aramaktadır ancak bu zordur. Çareyi iş için diye nitelendirdiği Çine gitmek bulan başkan olayı temizlemeyi beyaz saraya bırakır, Saraya deneyimli ve başarılı bir danışman olan Conrad Brean (Robert De Niro) çağrılır. Hemen Conrad harekete geçer ve işi temizlemek için uğraşır. Zaman kazanmak için basına başkanın hasta olduğu ve Çinden 1 gün geç döneceğini söyler. Bu olaydan düşüncelerini farklı yöne çekmek isteyen Breanın aklına çok garip bir fikir gelir:savaş. Ama sıradan bir savaş değil, kurgusal bir savaş. Kurgusal bir savaş yaratarak artık insanların bu olaya olan düşüncelerini başka bir yöne çekmeyi planlayan Conrad Brean, işi inandırıcı yapması için bir Hollywood yapımcısı olan Stanley Motss'a (Dustin Hoffman) ulaşır. Stanley olayı ilk duyduğunda garip gelse de, yine de kabul eder. Şimdi haber vermeden bir manken alacaklardır (Kirsten Dunst) ona ne ye çekileceğini söylemeden bir video çekecek daha sonra montajla ona savaşta kedisi ile kaçan kadın süsü vereceklerdir. Savaş için akıllarına ABD ile pek bir işi olmayan Arnavutluk gelir. İkilinin hikâyesine göre, Arnavutluk ABDye saldıracakdır ve başkan kahraman olacaktır. Uzun bir süre işler böyle yürür. İnsanlar gittikçe savaşa inanmakta ve skandalı unutmaktadırlar. Özellikle şarkıcıların besteleri ve s. olayı daha inandırıcı yapmaktadır. Ancak bu savaş olayının fazla sürmesi imkânsızdır. Bir süre sonra olay CIA tarafından anlaşılır. Ancak olay duyulmadan hemen ikili ve asistanları Winifred Ames (Anne Heche) yeni bir olay düşünür. Şimdi yeni hikâyeye göre bir çavuş olan William Schumann (Woody Harrelson) arnavutlar tarafından esir alınmıştır, yayınlatılan bir fotoğrafta Schumannın tişörtünde mors alfabesiyle "Dayan, Anne!" yazmaktadır. Yine skandal unutulur ve herkes Dayan, anne sözünü ezberler. Sonunda ikili her şeyin iyiye bağlandığını düşünse de aksilik peşlerini bırakmaz. Plana göre Schumannı uçakla ABDye getirip, skandal tamamen unutulacak ve kahramanlar olacaktırlar. Ve o gün gelir uçakta üçlü William'ı beklerler. Ve o da yanında iki polisle kelepçeli olarak uçağa bindirilir. Şimdi öğrendikleri şey arasında şaşırıp kalmışlardır: şaşkın Stanley, Ames ve Brean ile rahibeye tecavüz suçundan tutuklanan, uyuşturucu kullanan, yer yer saldırganlaşan, ilacı bitmek üzere olan tam bir manyak William Schumann. Mecburen bir kasabaya indiklerinde ise William yine bir kadına tecevüz etmeye kalkışınca kızın babası tarafından öldürülür. Ve işte o an artık çıkış yolu yoktur. Bu film cinsellik ve uyuşturucu bağlantılı konuşmalar içediğinden dolayı 13 yaşın altındakı izleyici kitlesinin yetişkin gözetimi altında izlenilmesi tavsiye olunmaktadır. Marcel Marceau Marcel Marceau (d. 22 Mart 1923, Strazburg - ö. 22 Eylül 2007), Fransız pandomim (mim) sanatçısı. "Sessiz sanatın üstadı" olarak bilinen Marceau, Strazburg - Alsatian doğumlu olmasına karşın, mesleği kasaplık olan ve II. Dünya Savaşı'nda Fransa'yı işgal eden Naziler tarafından esir alınıp öldürülen babasının çalıştığı şehir Lille'e gitti. Sanatçı babasının ölümünün ardından Fransız Rezistans (Direniş) hareketine katıldı. 1945'e kadar Almanya'da yerleşik olan müttefik ordusunda kaldı. Marcel Marceau, savaşın ardından sanat yaşamına adım attı. Mim ustası Etienne Decroux'un öğrencisi oldu. Kendine özgü "Bip" adlı bir karakter yaratarak, geniş kitlelerce tanındı. Marceau, uzun yıllar boyunca mim sanatının en başarılı uygulayıcılarından biri olarak kabul edilerek, her meslek, cinsiyet, yaş ve türü kapsayan insanı, sahnede sözsüz olarak yansıtmış, dünyaya birçok pandomim sanatçısı kazandırmıştır.Ayrıca Michael Jackson'ın Moonwalk adlı dansının mucidi olarak kabul edilir. Sanatçının Türkiye'de yetiştirdiği ünlü isimlerden biri de Erdinç Dinçer'dir. 1978' de Légion D'Honneur Nişanı, 2002'de Birleşmiş Milletler "onur ödülü" verilmiş ve Japonya tarafından "Ulusal değer" olarak kabul edilmiş olan sanatçı, ayrıca birçok ulusal ve uluslararası ödül sahibi olup, yazdığı iki de kitap bulunuyor. Darkness Within: In Pursuit of Loath Nolder Darkness Within: In Pursuit of Loath Nolder, panoramik birinci kişi perspektifiyle oynanan, içerisinde korku ve heyecan ögelerini bolca barındıran, 3 boyutlu bir macera oyunu. Oyunun senaryosu, yazar Howard Philips Lovecraft’ın hikâyelerinin etkisiyle yazılmış. Darkness Within: In Pursuit of Loath Nolder Resmi Web Sitesi Cryptoworks Cryptoworks, dijital uydu yayıncılığında (DVB) kullanılan bir şifreleme sistemidir. Philips tarafından geliştirilmiştir. Genellikle Avrupa ülkelerinde kullanılmaktadır. 2006 yılında Irdeto tarafından satın alınmıştır. Türkiye'de Kasım 2006'ya kadar Digiturk tarafından kullanılmıştır ve diğer ülkelerde de BFBS, UPC Direct, ORF gibi yayıncı kuruluşlarında kullanılmaktadır. Angluslar Angluslar (Almanca: "Angeln", İngilizce: "Angle", Latince: "Anglus / [çoğulu] Angli"), 5. yüzyılda, günümüzde İngiltere olarak bilinen bölgeye yerleşen, Saksonlar ve Jütlerle karışarak Anglosaksonları meydana getiren Cermen halkı. Anglus halkının kökeni kuzey Almanya'daki tarihi Angul (modern Angeln) bölgesine dayanır. Anglus sözcüğü Latincede "Angullu" anlamına gelir. Sözcüğün bilinen en eski hali "Anglii"'dir. "İngiltere" ve "İngiliz" kelimelerinin kökeni "Anglus" sözcüğüne dayanır. Howard Pyle Howard Pyle (5 Mart 1853 - 9 Kasım 1911), Amerikalı çizer. Çocukluk yıllarında Philadelphia'da küçük bir sanat okulunda okudu. 1876'da illüstratörlük kariyerine başlayan Pyle’ın öyküleri ve resimleri dönemin ünlü dergilerinde yayımlandı.İlk romanı Gümüş El 13. yüzyılda Almanya'da geçmektedir. İllüstrasyonları kendisine ait olan pek çok öykü ve roman yazan Pyle’ın ayrıca, Kral Arthur ve şövalyeleriyle ilgili efsanelerden yola çıkarak yazdığı kitapları da bulunmaktadır. Robin Hood hakkındaki efsaneleri derlediği Robin Hood'un Neşeli Maceraları en meşhur eseri sayılmaktadır.Korsanlar üzerine yazdığı eserleri de mevcuttur. Ölüm Sessizliği (film, 2007) Ölüm Sessizliği 2007 yılı, Amerikan yapımı korku filmi. Saw filminin yapımcıları James Wan ve Leigh Whannell bu filmde de yapımcı olarak yer alıyorlar. Mütevazı çiftimiz evlerine bir gün hediye gibi gönderilen bir kukla (Billy) ile şaşkınlığa uğrar ancak fazla önemsemezler. Lakin evin hanımı garip bir şekilde ölü bulunur. İlk etapta kukladan şüphelenmek kimsenin aklına gelmez. Ancak olaylar ilerledikçe Jamie bunun eski kasabalarından gönderildiğini ve Mary Shaw isimli eski, efsanevi bir kadına ait kukla olduğunu öğrenir Tüm yaşamını kuklalara adamış olan Mary Shaw, ölünce de kuklaları ile beraber gömülmüştür. Ancak gömülen kuklaların arasında bulunamayan tek kukla Jamie'nin evine gönderilerek, ölümüne sebep olan kukladır. Mary Shaw mükemmel kuklayı yapmak peşinde geçirdiği bir ömür sonunda faili meçhul bir cinayete kurban gider ve son vasiyeti olarak o da bir kukla haline getirilir. Mary Shaw'ın ölümünden sonra, esrarengiz cinayetler başlamış olur. Filmin sloganı ise şudur "çığlık atarsan ölürsün" ancak bu sözün ne anlama geldiğini filmi izledikten sonra daha iyi anlayacaksınız. Şarjör Şarjör, tabanca, tüfek gibi ateşli silahların mermilerini ateşe hazır halde bulunduran düzenektir. Silahın özelliğine göre, 7'li, 9'lu, 14'lü vb türleri vardır. Göğüs-göğüse yapılan sokak muharebelerinde kullanılan kısa namlulu 9 mm kalibreli Sten'lerin şarjörleri 32'lik, fleuber mermi atan küçük kalibreli yivli-setli tüfeklerin ki ise daha büyük kapasitelidir. Smenkhkare Smenkhkare, Akhenaton'un büyük kızı ile evli olan damadı olup, onun ölümünden sonra pek kısa süreliğine firavun olmuştur. Akhenaton'un bir başka damadı olan Tutankhamun'un büyük bacanağıdır. Bazen selefinden, yani Kadın hükümdar Neferneferuaten'den (genellikle Nefertiti olarak tanımlanır) ayırt edilir. Neferneferuaten'in aksine, Smenkhkare kraliyet adında veya kalıbında sıfat veya lakap kullanmadı. Akhenaton'un en büyük kızı olan Meritaton ile evlenerek firavun olması gerekirken o kendini dine adamayı seçmiştir. Kendini dine adaması yönünden Akhenaton ile sıkı bağları vardır. Firavun olmak istememesi üzerine ve Meritaton'un ceza alması üzerine Mısır tahtına Tutankhamun çıkmıştır. Shelley Winters Shelley Winters (d. 18 Ağustos 1920, ö. 14 Ocak 2006) iki kez Akademi Ödülü kazanmış, Amerikalı oyuncu. Winters, Shirley Schrift ismi ile St. Louis, Missouri'de doğdu. Yahudi bir aileden gelmektedir. Babası Jonas Schrift bir giysi tasarımcısı, annesi Rose Schrift (Winters) bir şarkıcı idi. Blanche Schrift isminde bir kız kardeşi vardır. O üç yaşındayken ailesi Brooklyn, New York'a taşındı. Hollywood Studio Club'a katıldı ve orada Marilyn Monroe ile oda arkadaşı oldu. Abraham Foxman Abraham Henry Foxman (d. 1 Mayıs 1940, Baranoviçi), merkezi ABD'de bulunan, Yahudilerin kurduğu İftira ve İnkârla Mücadele Birliği'nin (ADL) başkanı Amerikalı avukattır. 1940 yılında Beyaz Rusya Yahudusi bir ailenin çocuğu olarak Baranoviçi şehrinde dünyaya geldi. Polonyalı Katolik Hristiyan dadısı tarafından sahip çıkılarak toplama kampına gönderilmekten kurtuldu ve Katolik Kilisesinde vaftiz edildi. 1944 yılında gerçek ailesine (Helen ve Joseph Foxman) verilene kadar Polonyalı dadısının yanında yetişti. Foxman'ın babası Revizyonist Siyonizmin kurucusu Vladimir Jabotinsky'yi desteklemekteydi. Genç Foxman, aralarında siyonist gençlik grubu Betar, Jabotinsky Gençlik Hareketi, sol görüşlü Habonim ve politik olmayan Genç Judaea gibi siyonist gençlik hareketlerine katıldı. Ailesi ile birlikte 1950 yılında Amerika Birleşik Devletlerine göç etti. Modern ortodoks Musevi okulu "Yeshivah of Flatbush'dan" mezun oldu. New York Şehir Kollejinden siyasal bilimler dalında lisans diploması aldı. New York Üniversitesi Hukuk Fakültesinden hukuk derecesi aldı. Foxman 1965 yılında İftira ve İnkarla Mücadele derneğine (ADL) katıldı. Uzun yıllardır ADL'nin başkanlığını yapan Nathan Perlmutter'in ölümü üzerine, 1987 yılında başkanlık görevine yükseltilmiştir. Sahip olduğu mevkinin getirdiği imtiyazlar sayesinde aralarında eski ABD başkanları, Ortadoğu liderleri, Nelson Mandela, Papa II. John Paul'un da bulunduğu birçok lider ve devlet adamıyla görüşmeler yapmıştır. Michael Caine Sir Maurice Joseph Micklewhite, Jr. (d. 14 Mart 1933, Londra) daha çok bilindiği adı ile Michael Caine, iki Akademi Ödülü sahibi İngiliz oyuncu. Caine, Londra'nın güneyinde Rotherhithe'da doğdu. Annesi Ellen Frances Marie (Burchell), babası ise Maurice Micklewhite idi. Babası balık pazarı bekçisiydi idi. Caine Ulusal Servis'in emriyle Kore Savaşı'na gitmek zorunda kalmış, ülkesine döndükten sonra bir tiyatroda asistan sahne yönetmeni olarak çalışmaya başlamıştı. Caine aktris Patricia Haines ile 1955-1958 yılları arasında evli kalmıştır.Çiftin Dominique adında bir kızı vardır.. Caine daha sonra aktris ve model Shakira Baksh ile 8 Ocak 1973'te evlenmiştir. Çiftin Natasha isiminde bir kızı vardır. Michael Caine menajerinin ısrarıyla soyadını Caine olarak değiştirmişti, Caine ismi 1954 yapımı The Caine Mutiny filminden alınmıştı. 1963 yılında rol aldığı Zulu filmi ile tanınmaya başladı. Daha sonra The Ipcress File ("Ani Tehlike") filminde Harry Palmer'ı canlandırdı. Funeral in Berlin (Berlin'de Cenaze) (1966), Billion-Dollar Brain (Milyonluk Beyin) (1967), Bullet to Beijing (1995) ve Midnight in St. Petersburg (Saint Petersburg Gecesi) (1996) filmlerinde de Palmer'ı canlandırdı. Ardından 1966 yılı yapımı Alfie filmi ona ilk Oscar adaylığını getirdi. O yıl aynı zamanda Shirley MacLaine ile birlikte Gambit filminde yer aldı. 1967 yılında yapılan Altın Küre Ödülleri'ne iki dalda aday olmuştu; Alfie ile En İyi Aktör-Drama ve Gambit ile En İyi Aktör Müzikal/Komedi. Sonraki yıllarda ise 2005 yılında çekilen Batman Başlıyor 2006 yılında çekilen Prestij, 2008 yılında çekilen Dark Knight, 2010 yılında çekilen Başlangıç, 2012 yılında çekilen The Dark Knight Rises olmak üzere genellikle Christopher Nolan filmlerinde rol almıştır. 2014 yılında "Yıldızlararası" filminde rol almıştır. Biz kaç kişiyiz? Biz kaç kişiyiz?, 12 Eylül 2007 tarihinde, gazeteci-yazar Tuncay Özkan tarafından oluşturulmuş siyasi bir sivil toplum platformudur.Platforma internet ya da "SMS" yoluyla üye olunabilir. Platform, 4 Kasım 2007'de mevcut üye sayısının yaklaşık olarak 1.3 milyon kişi olduğunu açıklamış ve yeni üye sayısı hedefini 5 milyon olarak belirlemiştir. Gönüllülük esasına dayanan oluşumda, yöneticiler bir ücret almamaktadır. Son zamanlarda oluşan çözülmeyle birlikte üye sayısının 50-100 bin arasına düştüğü birkaç yönetici tarafından elektronik ortamda açıklanmıştır. Platformun yöneticisi, aynı zamanda Kanal Biz televizyonunun da yöneticisi olan Tuncay Özkan'dır .12 Eylül 2007 tarihinde kurulan platformun yönetimine tüm katılımcıların isteğiyle seçilmiştir. 12 Haziran genel seçimleri için Cumhuriyet Halk Partisi'nden milletvekili adayı olan Özkan CHP tarafından aday gösterilmemiştir. Kanalın kurulması için Cumhuriyet Halk Partisi'nden para aldığı iddia edilmektedir. Ancak, Tuncay Özkan mahkeme kararıyla aklanmıştır. Platform internet sitesinin yönetimini Fuat Karip yapmaktadır. Platform örgütlenmenin ilk evrelerinde bölge sorumluları atamış, üye sayısı artıp seçim yapabilecek düzeye gelince bölge sorumluları seçimine gidilmiştir. Şu an için birçok ilde il, ilçe, semt sorumluları seçilmiştir. Bazı illerde mahalle örgütlenmelerinede rastlanmıştır. Platform çatısı altında "Memleket Sevdalıları"(İstanbul) ve "Biz Kaç Kişiyiz"(İzmir) dernekleri kurulmuştur. Bu dernekler diğer illere şube vermeye devam etmektedir. Dernekleşmenin ilerlediği bölgelerde bölge sorumluluğu görevi kaldırılmakta ve il yönetimleri dernek yönetimlerine bağlanmaktadır. Kadın Konseyi oluşturulmuş ve örgütlenme çalışmalarına başlamıştır. Gençlik konseyi oluşturulmuş ve illerde örgütlenilmeye başlanmıştır. Konsey yönetim merkezi İzmir olarak belirlenmiştir. Kurucu Genel Başkanı Burak İnan'dır. 40 civarında ilde örgütlenmiştir, her yıl 19 Mayıs'ta "Biz Gençlik Şöleni" isminde bir şölen düzenler ve oylama ile bir sonrakinin yapılacağı şehri seçerler. Tuncay Özkan birçok yerde CHP'ye yaptığı üyelik başvurusunun kabul edilmediğini söylemektedir. Ayrıca kendisi CHP kurultaylarına katılmıştır. Tuncay Özkan ve bazı platform üyeleri 32. olağan CHP kurultayına katılmıştır. Kurultayı basın mensubu sıfatıyla izleyen Özkan, kurultaydan Kanaltürk canlı yayınlarına katılmış, pazar günleri yaptığı "Gündem" programını kurultay salonundan yapmıştır. Kanaltürk'ün Cumhuriyet Halk Partisi'den karşılıksız para aldığı platform sitesinde yalanlanmış, paranın hibe edilmediği fatura bedeli olarak alındığı açıklanmıştır. Faturalar internet sitesinde yayınlanmaktadır. Ancak Kanaltürk tarafından kesilen faturaların tarihleri ile CHP'den yapılan ödemelerin tarihleri arasında uyumsuzluk daha çok kafa karışıklığı yaratmıştır. Olayın yüksek yargıya taşınmasıyla birlikte sonuç olarak yüksek mahkeme bu ticari ilişkiyi usulsüz görmemiştir Platform sanal ortamda başlatıldığı için internet sitesi önem taşımaktadır. İnternet sitesi PHP web diliyle yazılmıştır. Genel olarak görünüm sağlama konusunda CSS den yararlanmaktadır. Ana sayfada haber ve duyurulara yer verilmiş olup site içerisinde toplantı salonları oluşturulmuştur. Site 18 Mart 2008 tarihinde güncellenmiştir. Site içerisinde üyelerin birbiri ile mesajlaşması sağlanmış, basit chat odaları kurulmuştur. Gündem haberleri yayınlanmakta ve üyelerin haberlere yorum yapması sağlanmaktadır. Ayrıca üyeler kendi yazılarını da siteye ekleyerek paylaşabilmektedir. 28 Ekim 2008 Google trends verilerine göre siteye girişlerin en yoğun olduğu üç site il şunlardır. 1. Ä°zmir 2. Antalya 3. Ankara 4. Bursa 5. Adana 6. Ä°stanbul Platforma birçok sivil toplum örgütü destek vermektedir. Platform üyeleride ayrıca iki ayrı dernek kurmuşlarıdır. Bu dernekler şunlardır. Platforma destek veren sivil toplum örgütlerinden öne çıkanlar şunlardır. Platform maddi destek olarak bağış kabul etmemektedir. Fakat platform ve internet sitesinin masraflarını karşılamak için site üzerinde ücretli reklam sistemi uygulanmaktadır. Platform sitesinde 27 Nisan 2008 tarihinde belirtildiği üzere 145.719 bin YTL'lik reklam toplanmıştır. Platformun medya desteği yine Tuncay Özkan tarafından kurulmuş olan KANAL BİZ televizyonu tarafından verilmektedir. Ayrıca Ulusal Kanal oluşumu destreklediğini birçok kez ifade etmiştir. Platform internet üzerinde birçok alanda kendine yer bulmuştur. Birçok video paylaşım sitesinde üyeler tarafından hazırlanmış videolar bulunmaktadır. Ayrıca birçok profil ve forum sitesinde platform ile ilgili konular ve sayfalar platform gönüllüleri tarafından oluşturulmuştur. İletişim için oluşturulmuş mail gruplarıda bulunmaktadır. Platform yurt içinde birçok farklı organizasyon düzenlemiş ve birçok organizasyona katılmıştır. Hukukuma Dokunma Mitingi Tandoğan meydanında 9 Aralık 2007 gününde yapılmıştır. Konusu hukukun siyasallaşmasının önlenmesidir. Çeşitli illerden gelen platform üyeleri ve barolar birliği katılmıştır. Birçok katılımcı miting sonrasında Anıtkabir'i ziyaret etmiştir. İstanbul'da 27 Ocak 2008 tarihinde Mydonose showland'de düzenlenmiştir. Platformun ilk büyük toplantısıdır. Platform lideri Tuncay Özkan ve öne çıkan birçok kişi konuşmacı olarak konuşmuştur. Forum Kanaltürk televizyonu tarafından canlı yayınlanmıştır. -Konuşmacılar 20 Nisan 2008 tarihinde Ankara ilinde Atatürk Spor Salonu'nda Tuncay Özkan yönetiminde gerçekleştirilmiştir. Çeşitli illerden gelen platform üyeleri ile forum gerçekleştirilmiştir. Forum Kanaltürk televizyonu tarafından canlı olarak yayınlanmış, çeşitli gazete ve basın mensupları tarafından takip edilmiştir. -Konuşmacılar 08 Kasım 2008 tarihinde Bostancı Gösteri Merkezinde binlerce kişinin katılımıyla gerçekleşen Forum'da Hukukun Üstünlüğü ve Basın Özgürlüğü vurgulandı. Ülkenin dört bir yanından gelen platform üyeleri ve misafirleri ile yapılan Forum Kanal Biz televizyonunda canlı olarak yayınlanmıştır. KATILIMCILAR: The Cannon Group The Cannon Group Inc 1967 yılında kurulan film şirketidir. Şirket İsrailli yapımcı Menahem Golan ve kuzeni Yoram Globus tarafından ün kazanmıştır. Narsein Narsein, izokinolin sınıfı bir alkaloiddir. Afyonda %0,2 oranında bulunan bir analjeziktir. Bu miktar ihtiyacı karşılamadığı için narsein, narkotin üzerinden elde edilir. Narkotin potasyum hidroksitli (KOH) ortamda metil klorür (CHCl) ile muamele edildiği zaman izokinolin ve ftalid halkasının açılması ve azotun metillendirilmesi ile narsein oluşur. Narsein molekülünde hem tersiyer amin grubu hem de karboksil grubu bulunduğundan hem asit hem de bazlarda çözünür. Alkollerle ester oluşturur. Sedatif tesiri morfinden daha azdır. Öksürük dindirici olarak kullanılır. Ergime noktası 170 C'dir. Sistematik adı (IUPAC adı) "3,4,6'-trimetoksi-4',5'-metilendioksi-2'-(β-dimetilaminoetil)dezoksibenzoil-2-karboksilikasit"tir. Morfinizm Morfinizm, morfinle yavaş yavaş zehirlenme. Morfinizm, çok uzun zaman veya aşırı derecede morfin veya morfin tuzları kullananlarda görülür. Morfinizme bağlı olayların meydana gelişi genellikle yavaştır. Kullananın yaşı veya özel dayanma gücü bu süreyi kısaltabilir. Morfinizm, beyin bozuklukları (iradenin, ahlâkî duyguların zayıflaması), duyum bozuklukları (sanrı, ambliyopi), dolaşım ve beslenme bozuklukları, zayıflama, erken bunama gibi rahatsızlıklara sebep olur. Morfinomani Morfinomani, hastalık haline gelmiş morfin kullanma alışkanlığı. Başlangıçta ferahlık ve esneklik verir, aynı esnekliği elde etmek için gittikçe daha yüksek dozda alınmaya başlanır. Kısa bir süre sonra beden ve zihin bozuklukları ortaya çıkar, irade ve ahlâk duyguları tamamen silinir. Papaverin Papaverin, izokinolin sınıfı bir opioid alkaloiddir. Afyonda %0,5-1 oranında bulunur. İlk defa 1848 yılında Merck tarafından izole edilmiştir. Tam yapısı 1909'da Pictet ve Gams tarafından sentezinin yapılmasıyla aydınlatılmıştır. Papaverinin analjezik etkisi morfinden azdır. Öksürük dindirici etkisi yoktur. Ancak antispazmotik etkisi vardır. Henri Moissan Henri Moissan (28 Eylül 1852 – 20 Şubat 1907), Yahudi kökenli Fransız eczacı ve kimyagerdir. Série du Cyanogéne (Siyanojen Serisi) adlı bir doktora tezi yazdı. 1900 yılında Sorbonne'da profesör oldu. Elektrik fırını ve kimyada yüksek ısı kullanılmasını yaygınlaştırdı. Bu yoldan birçok maden oksidini ergitmeyi başardı, titanyum ve krom maden karbürlerini, özellikle kalsiyum karbürü, hidrürleri, nitrürleri billûrlaşmış silisyür ve borürleri elde etti. 1892 yılında yapılan bu deneyler asetilen sanayiinin doğmasına ve demir alaşımlarının yapılmasına yol açtı. 1893 yılında sunî elmas elde etmeyi denedi. 1895'te, en elektronegatif element olan flor ve bir soy gaz olan argon arasında kimyasal tepkime yaratmaya çalıştı, ancak başarısız oldu. Birçok silisyum ve bor bileşiğini ve amonyum malgamasını hazırladı. 1906 yılında Nobel Kimya Ödülü'nü kazandı. Uluslararası Akşehir Nasreddin Hoca Anma ve Mizah Günleri Nasreddin Hoca Etkinlikleri her yıl 5-10 Temmuz tarihleri arasında Akşehir'de Nasreddin Hoca anısına düzenlenen etkinlikler. 4 Temmuz günü İstanbul Haydarpaşa Garı'ndan Gülmece Treni Akşehir Garı'na gelir. Trende temsili Nasreddin Hoca ve etkinliklerde yer alıcak ünlüler de bulunur. 5 Temmuz günü Nasreddin Hoca temsilen türbesinden uyandırılır ve Akşehir sokaklarında gezer. Daha sonra eşini de alır ve Akşehir Gölü'ne giderek göle maya çalar. Konserler, tiyatro oyunları gibi etkinlikler de yapılır. Temsili şenlik çarşısı ve fuarı açılır. Eduard Buchner Eduard Buchner (20 Mayıs 1860, Münih – 13 Ağustos 1917, Münih), Nobel ödüllü Alman kimyager. Eduard Buchner, kökü bilim insanlarına dayanan bir ailenin çocuğu olarak dünyaya geldi. Babası adli tıp ve obstetrik profesörüydü. Başlarda ticarete atılmak isteyen Buchner, 12 yaşında babasını kaybetmesi üzerine bu isteğini gerçekleştiremedi ve kendisinden 10 yaş büyük ağabeyinin yardımıyla eğitimini tamamladı. Liseyi bitirdikten sonra Münih Teknik Üniversitesinde kimya çalışmaya başladı ancak burs bulamadığı için okulu bıraktı ve 4 yıl boyunca bir konserve fabrikasında çalıştı. 1884'te ağabeyinin sağladığı ekonomik destek ile akademik hayatına devam etti. Adolf von Baeyer'in yanında organik kimya, Carl Nägeli'nin yanında botanik çalışmaları yaptı. Kiel (1893), Tübingen (1896), Berlin (1898), Breslau (1909) ve Würzburg (1911) üniversitelerinde profesörlük yaptı. Kendisine 1907 Nobel Kimya Ödülü'nü kazandıran çalışmalarının başlıca konusu fermentleşme kimyasıydı. İlk olarak fermentlerin, diastaz etkisiyle meydana geldiğini gösterdi ve 1897 yılında bira mayasından kendi adını taşıyan enzimi, sonra invertazı ve laktik fermentten laktazı elde etti. VIII. Henry VIII. Henry (24 Haziran 1491 - 28 Ocak 1547), İngiltere kralı. Henry, babası VII. Henry'den sonra Tudor Hanedanı'na geçecek 2. prensti. Ama ağabeyi Arthur ölünce tahta o geçmiştir. En çok, altı kez evlenmesi ve İngiltere'yi Roma Katolik Kilisesi'nden ayırarak tamamen İngilizleştirerek Anglikan Kilisesini kurması ile tanınır. Henry, VII. Henry ve Yorklu Elizabeth'in üçüncü çocukları ve ikinci oğullarıydı. Henry'nin altı kardeşinden sadece üçü hayatta kaldı, Mary Tudor, Arthur Tudor ve Margaret Tudor. Henry, 1494 yılında York Dükü ilan edildi. 1502 yılında ağabeyi Arthur ani bir şekilde bilinmeyen bir sebepten öldü. 1509 yılında VII. Henry ölünce 22 Nisan 1509'da tahta
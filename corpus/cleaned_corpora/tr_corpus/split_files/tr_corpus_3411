halinde yaşamayı hissetmektir. Yaşamak sevinciyle, kederiyle, aşkıyla, öfkesiyle, utancıyla, her şeyi hissetmektir. Normların ve kalıpların donuk sınırlarında hissizleşmenin ötesinde, iyisiyle kötüsüyle, her şeyiyle yaşamaktır. Gündelik hayatta en büyük korkumdur bu hissi kaybetmek. Her günü aynı hislerle ve yaşantılarla geçirip bunları normalleştirmek. Bunun beni bir kalıba sürükleyeceğinden ve zamanla rutin hislerimi de kaybedip “öylesine” yaşamaktan korkarım. Zamanla gülümsemelerimin ve üzüntülerim sadece mekanik olarak oluşmasından, “ben” den gelmemesinden çekinirim. Çünkü böyle olduğunda, yaşamak da sadece kendi kurallarımla kurduğum bir bilgisayar oyunundan farklı olmayacaktır. Hayata ve dünyaya karşı bu derece kayıtsızlaşmak, iki yanı yemyeşil ağaçlarla dolu, bahar çiçekleriyle bezenmiş deniz kokulu bir yolda gözlerimi ve burnumu kapatıp, soğuk metalik bir robotcasına gitmek gibi gelir. Özellikle günümüz yaşamında popüler kültürle birlikte yaşadıklarımızın, sevdiklerimizin, nefretlerimizin, tek tipleşmesiyle hepimiz yavaş yavaş bu uçuruma sürükleniyoruz. Aynı işlere gidiyoruz, aynı hobileri ediniyoruz, birbirimizi taklit ederek bunu “moda”, “popüler” gibi kavramlarla normalleştiriyoruz. Bu tek tipleşmenin belki de en acı sonucu hissizleşmek. Hayata karşı soğuk ve kayıtsız bir tavra bürünmek. Çünkü her günümüz aynılaştığında hislerimiz donuklaşıyor, duygusuz bir saat mekanizmasına dönüşüyor. 1 Aklımda ünlü Fight Club (Chuck Palahniuk, 1999) kitabının sinema uyarlaması canlanıyor. Ana karakterlerin popüler kültür ve içinde bulunduğu kalıplardan kurtulma çabası geceleri düzenlenen bir dövüş kulübünde son buluyor. Dövüşüyorlar çünkü içinde bulundukları sahte ve tek tip dünyada gerçek hisleri duymanın hazzını yaşıyorlar. Ana karakter bu yolla kendini, günlük alışkanlıkların ötesindeki kendini buluyor. Kendini bulmak hissi, yani herkesin ötesinde, muhasebecinin, babanın, oğulun, patronun, sahip olduğun bütün kategorilerin ötesinde kendini bulmak. İşte o zaman hislerimiz de bize ait oluyor, adeta ruhumuzu dünyaya açıyoruz. Her günün aynı olduğu sınırlardan kurtulunca, odayı 1 Parker, Alan. The Wall. 1982. Goldcrest Films International. Film. aydınlatan sabah güneşiyle, camdan içeri giren bahar kokularıyla içimizde bir şeyler uyandığını hissedebiliriz. Stefan Zweig Olağanüstü Bir Gece’de bize insanın kendini bulduğu bir geceye götürüyor, tamamen rastlantısal bir geceye. Kitabı okurken aynı anda hem bir korku hem bir arayış uyandırıyor insanda. Kendi gecesini arıyor insan geçmiş hatıralar ve gelecek hayaller içinde. Hiç yaşamamış belki de yaşamayacak olmanın korkusu beliriyor. Hiç gerçekten hissetmiş olmamanın korkusu, hiç yaşamamış olmamanın. İnsan ne ile yaşardı? Sevgi ile aşk ile öfkeyle, acıyla, duygularıyla yaşar insan. Gülümsemelerde biten duygularda değil kanımızı alevlendiren cansız iskeletimizi hayatla dolduran gerçek duygularıyla yaşar. Yirmi birinci yüzyılda içine sürüklendiğimiz bu donuk hisler dünyasında gerçek hislerimiz ne kadar koruduk bilinmez. Ya da belki de hiç ulaşamadık bize aşılanan alışkanlıkların ötesine. İçimde her zaman yerini koruyacak bir sorgu yargıcı oluştu şimdi, her hareketimde, hislerimde o loş masa lambası ışığında gözlerini bana dikecek olan. Belki hiç ihtiyacımız olmadı o gece belki de bir gece ansızın rastlantılar rehberliğinde çıkacak yolumuza kim bilir. Kendine Kaçabilme Lüksü En son ne zaman tek başınıza yemek yediniz? En son ne zaman tek başınıza sinemaya gittiniz? En son ne zaman bir işinizi tek başınıza hallettiniz? Pek çok insanın bu sorulara cevap veremeyeceğini düşünüyorum. Yalnızlık, utanıp sıkılmamız gereken bir durummuş gibi öğretildi çünkü bize. Yalnız kalınca insanların gözünde küçük düştüğümüzü hissettik hep ya da insanların bize acıdığını düşündük. Bu düşüncelerle zihnimizi meşgul etmekten yalnızlığın bize katabileceklerini ise hiç düşünmedik. Adı üstünde yalnızlık, yanınızda kimsenin bulunmadığı sadece kendinizle baş başa kaldığınız an. Peki ne olur insan kendisiyle baş başa kalınca? En basitinden kendi sesini dinler, gerçek kişiliğini keşfeder, özgürlüğü yakalar. En azından süreç bende bu şekilde işliyor. Seviyorum yalnız kalmayı. Yanlış anlaşılmasın, tabii ki birlikte olmaktan çok keyif aldığım insanlar var fakat zaman zaman bir kaçma isteği uyanıyor bende. Kendime vakit ayırmak istiyorum, bir süre sadece kendi sesimin peşinden gitmek istiyorum. Her seferinde farklı bir özelliğimi keşfediyorum bu kaçışlarımda. Kendimi tanıyorum, sınırlarımı çiziyorum, adeta yenileniyorum. Böylece tekrar diğer insanlarla olan iletişimime döndüğümde daha verimli etkileşimlerde bulunuyorum. Kendimi daha iyi tanıdığım için sırf birileri kırılmasın, üzülmesin diye istemediğim şeyleri yapmak zorunda kalmıyorum mesela. Kendime torpil geçiyorum biraz, mutlu olma fırsatı tanıyorum. Aynı şekilde kendimden hareketle başkalarının hislerini de daha rahat tahlil ediyorum, en az kendimin olduğu kadar başkalarının da mutluluk torpiline ihtiyacı olduğunu hatırlıyorum. Kendimle baş başa kalmaktan bu kadar hoşlandığımı anlattım ama fark ettim de bunu nasıl başardığımı söylememişim. Gayet basit bir şekilde yapıyorum bunu, illa uzak bir yerlere kaçmak ya da günlerce eve kapanmak gerekmiyor. Birkaç saat telefonunuzu, internetinizi kapatmak yeterli oluyor. Sonra alıyorsunuz elinize güzel bir kitap, başlıyorsunuz yolculuğa. Güzel bir müzik açıyorsunuz bazen, uzanıyorsunuz koltuğa ve sadece melodinin tadını çıkarıyorsunuz. Fakat bu eylemler herkese hitap etmeyebiliyor. “ Hiç mi sıkılmıyorsun canım? Kitap, müzik iyi hoş da yanında başka biri olsa daha keyifli olmaz mı? ” Tarzında serzenişler duyuyorum bazen. Bu eleştirilere saygı duymakla birlikte, onlara yine kendime sığındığım bir zamanda bana eşlik eden bir filmden replikle cevap veriyorum: "Valla ben evim, odam, kitaplarım neredeyse kendimi oralı hissederim; başka bir yere de ihtiyaç duymam. Ya bu insanın kendine bir dünya yaratabilme, kendini oyalayabilme yeteneği ile ilgili bir şey. Sıkılmak ne demekmiş ya?” (Ceylan, 2014) Kendine bir dünya yaratabilmeyi bu kadar övüyorsun ama her eylemi artılarıyla eksileriyle değerlendirmek daha doğru olmaz mı dediğinizi duyar gibiyim. O yüzden bu lüksün eksi bir yönüne de yine aynı filmden -Kış Uykusu- bir örnekle değinmek istiyorum. Filmde yalnızlığıyla kendine bir dünya yaratan tek kişi ana karakterimiz Aydın değil, eşi Nihal de bir o kadar kendi kendini oyalayabilen hatta belki de içine kapanık diyebileceğimiz bir insan. Buraya kadar bir sorun yok, mesele bu içine kapanmaların dozajını ayarlayamamakta başlıyor. İki karakterimizin de kendi iç dünyasına bu kadar fazla vakit ayırması ne yazık ki onlara anlamsız bir kibir ve ego olarak dönüyor. Kendi özgürlüklerinden aldıkları güçle daha sağlıklı bir ilişki kurabilecekken egolarına yenik düşüyorlar ve çok daha çarpık anılar yaşamak zorunda kalıyorlar. İtiraf etmek gerekirse insanın kendi kibrine yenik düşme hatasına ben de çoğu zaman düşüyorum. Yeni bir insanla tanışıyorum örneğin. Zevklerimiz ve fikirlerimiz uyuşuyor, daha çok vakit geçirmeye başlıyoruz. Samimiyet artınca da doğal olarak karşımdakinin ondan böyle bir şeyi hiç beklemezdim diye tabir edebileceğim özelliklerini keşfediyorum ve bu durum bana çok büyük bir hayal kırıklığı yaşatıyor. Bunun nedeni de tek bir şeyden kaynaklanıyor aslında. Yukarıda da söylediğim gibi kendimize sığınmayı biraz abarttığımız için dünyaya sadece kendi gözümüzden bakmaya başlıyoruz, kendi karakterimizi tek ve mutlak doğruymuş gibi görüyoruz. Bundan doğan egomuz ve kibrimiz yönetmeye başlıyor bizi. Önce kendimizi sonra da karşımızdakini gözümüzde çok büyütüyoruz. Bazı yönlerimiz benziyor diye o insanın da bizimle aynı tepkileri vermesini, aynı şeyleri düşünmesini bekliyoruz. Fakat durum bizim kafamızda yarattığımız kişiye göre ilerlemiyor ve büyük yıkımlar yaşıyoruz. Başka konularda farklılığı bu kadar överken konu insan ilişkilerine gelince nedense çok acımasız oluyoruz. Halbuki mümkün müdür bir insanla yüzde yüz aynı düşünce yapısına sahip olmak ya da böyle bir insanla iletişim kurmak bizi ne kadar tatmin eder? Ne diyordu Aydın? “Karşımızdakini olduğu gibi görmeyip onu tanrılaştırmak, sonra da sanki böyle bir tanrı olabilirmiş de olmuyormuş diye ona kızmak.” (Ceylan, 2014) Uzun lafın kısası, kendine vakit ayırabilmek ve kendini tanıyabilmek çok önemli olsa da bazı anlarda biraz es verip farklı dünyalara yönelmek gerektiğini düşünüyorum. En azından kibrimizi, egomuzu dengeleyip daha sağlıklı ve mutlu ilişkiler kurabilmek için… İmge ŞAHİN Kaynakça Ceylan, N. B. (Yöneten). (2014). Kış Uykusu [Sinema Filmi]. Ayşemüge GÜNGÖR MISIR TANESİNDEKİ MUTLULUK Neydi bizi mutsuz eden, asık suratla gezdiren? Nereden geliyordu her sabah uyanınca üzerimize çöken kara bulutlar? Sonbahar havasındaki neşeyi yok etmeyi görev edinmiş bir peri değneğini sallayıp hayali acı tozları mı saçıyordu üzerimize? Her ne idiyse bizi mutsuz eden, çıkıp kendisini göstermelidir. Durup dururken ruhumuzu daraltan bu sebebi öğrenmeye hakkımız var. Şayet böyle bir sebep olmasaydı, gülümsememizi eksik etmezdik, karşılaştığımız herkese neşe tohumları saçardık. Kesinlikle, en mutlu insan biz olurduk. Ah, şu sebep olmasaydı!.. Yazımızın sonlarına doğru daha çok yer vereceğimiz filmden bir alıntı yaparak konuya girmek istiyorum: “Uyanık olmam gerektiğinde uyuyordum. Uyumam gerektiğinde sessiz kalıyordum. Küçük bir haz bana kendini sunduğunda ondan kaçınıyordum.”(Girl, Interrupted). Bunları söyleyen bir insan hayatın ona sunduğu ufak tefek mutluluk parçalarının farkına varabiliyor mudur sizce? Ya onları neredeyse bilinçli olarak görmezden geliyorsa?.. Hava yağmurlu, dolayısıyla hafiften karanlık. Durakta bekliyorsunuz, dolmuş geliyor. Biniyorsunuz. Koltuklar boş, ayakta kimse yok, oturuyorsunuz. Kulaklığınızdan gelen yumuşak piyano sesine dolmuşun hafif sarsıntıları ekleniyor. Melankolik bir hülyaya dalmak için ideal ortam. Dolmuş yolcu toplamak üzere bir hastanenin yoluna sapıyor. Hastane çıkışının beş metre ilerisinde onları görüyorsunuz: satmak için getirdiği cevizleri bir teknede karıştırıp hazırlayan anne ile soğuk almaması için annenin iki kat giydirdiği yün hırkayla oturan küçük kız... Küçük kızın elinde minik bir koçan haşlanmış mısır, iştahla onu yemeye koyuluyor; bir yandan da mısırından taneler koparıp oturduğu bankın arkasında toprağı gagalamakta olan kuşlara atıyor o taneleri. Belki de bir koçan mısır uzun süredir midesine giden ilk yiyecek olmasına rağmen o, kuşlarla yemeğini paylaşırken nasıl da gülümsüyor! Onun ifadesinde içten bir mutluluk seziyorsunuz. Siz daha ne olduğunu anlamadan içiniz ısınıyor, hafiften gözleriniz doluyor. Belki kulaklığınızda o anda iyice tizleşen notaların da bir katkısı var gözlerinizdeki yaşlarda. Öyle olmalı tabii ki, yoksa böylesine duygusal bir tepkiyi nasıl verecektiniz? Müzikteki notaların sihri bu tabloya eklenip beyninizi böyle bir tepkiye yönlendirmiş olmalı. O kadar uzun bir süredir mutsuzdunuz ki duyguları kendi kendinize hissedemezdiniz zaten. En azından siz böyle düşündünüz. Acaba bu küçük kızın koşulsuz mutluluğunu görmek baskıladığınız birtakım duyguları su yüzüne mi çıkarmıştı? En son ne zaman onun gibi içten gülmüştünüz siz? Sırf yaşamanın, hissetmenin ve paylaşmanın verdiği hazzı en son ne zaman duymuştunuz? O günler çok uzak olmasa gerek. Şöyle bir geriye yaslanın. Anılarınızı yoklayın ve çocukluğunuzun kayıtsız şartsız neşesine dönmeye çalışın. O zaman her şey ne kadar da olağan ve kolaydı, değil mi? Ailenizin ekonomik imkanları ne durumda olursa olsun neredeyse koşulsuzca mutlu değil miydiniz? O zamanlar doğduğunuz çevrenin sınırlarından dışarı adım atmadığınızdan toplumsal kurallar, paranın satın alabilecekleri, tek başına hayata tutunmak gibi olgulara henüz yabancıydınız. Ne zaman ki biraz büyüdünüz –bu büyüme yaşı tahminen sekiz, on olabilir, ne yazık ki daha fazla bekleyemez gerçek dünya- ve toplumun farklı bir yüzünü tanımaya başladınız, o zaman hayata bakış açınızda köklü değişimler olmaya başladı. Böyle bir süreçte kendiniz olmanın rahatlığı yerini uyum çabasına bırakır. Artık siz de toplumun bir parçası olmaya çabalayan bir birey haline gelmişsinizdir. Eninde sonunda olur bu, dur diyemezsiniz. Bu durumda önemli olan onu nasıl idare ettiğinizdir. Toplumun kısıtlı beklentileriyle kendinizinkiler arasında bir denge kuramadıysanız günler, yıllar geçtikçe kendinizi bir yabancı gibi hissetmeye başlarsınız. Bu belki de sandığınızdan daha çok sayıda insanın yaşadığı bir durumdur. Girl, Interrupted: “Tıpkı senin istediğin gibi, kötü adamı oynuyorum.” Sahnesi “‘Sosyal zıtlık ve genellikle kötümser bir tutum gözlenir.’ İşte beni anlatıyor.” (Girl, Interrupted). Ana karakterimiz kendi hasta kaydını okurken böyle söyler. Karşı koltukta oturan arkadaşı küçümseyen bir bakışla: “Bu, herkesi anlatıyor.” (Girl, Interrupted) diye cevap verir. Çoğu insan ironik bir biçimde toplumun beklentileri karşısında direnemiyor ve bir yandan da kendisiyle çelişiyor, tüm bu süreç onu yabancılaşmaya ve ardından mutsuzluğa itiyor. İronik diyorum; çünkü söz konusu olan durum, kuralları koyan toplum olgusunu oluşturan çoğunluğun bizzat kendisinin yaşadığı bir süreç. Bir dakika, tam da bu noktada umutsuzluğa kapılmaktan uzak durmamız gerekiyor, mademki büyük çoğunluk böyle bir mutsuzluğa sürükleniyor ama toplumun çarkları dönmeye devam ediyor, öyleyse bu çözümsüz bir durum olamaz. “Tıpkı senin istediğin gibi, kötü adamı oynuyorum.” (Girl, Interrupted). Ana kahramanın defterinden arkadaşının kendisiyle ilgili gerçek fikirlerini okuyan sosyopat bir karakterin sözleridir bunlar. Topluma, insanlara nasıl bakarsak onları öyle görürüz. Çoğunlukla olayları ve kişileri gerçekte oldukları gibi değil de o zamana kadarki birikimlerimiz ışığında manipüle ederek algılarız. Bu durumu göz önünde bulundurursak yazımızın en başındaki soruya verilecek cevap ne bizim prensiplerimizle uyuşmayan toplumsal kurallar ne de bizi bir türlü anlamak istemiyor gibi görünen insanlardır. Esas sebep bizim kendimiz, hayatımızı yönlendirirken takındığımız tutumdur. Eğer toplumsal kuralları kaskatı sınırlamalar olarak ve insanları da birbirlerini anlamaktan çok uzak varlıklar olarak görmekte ısrar edersek, mutsuzluk kendiliğinden gelir. Fakat bunun yerine toplumsal kurallara farklı bir açıdan yaklaşıp onların değişebileceğini göz önüne alarak bizi sınırladıklarına yönelik yargıdan kurtulursak ve çevremizde gördüğümüz insanların da en az bizimki kadar ciddi iç çatışmaları olduğunun farkına varıp onlara da kendimize de tarafsız bir gözle bakmaya çalışırsak hayatla barışabiliriz. O zaman, kuşlarla birkaç mısır tanesi paylaşmakla gerçek bir mutluluk hissine ulaşabilen o küçük kız gibi biz de yaşamın olağan akışı içinde sahiden mutlu olmayı başarabiliriz. KAYNAKÇA Mangold, James. Girl, Interrupted. 1999. Sony Pictures, 1999. DVD. Bartu Efe Köse Sen Aydınlatırsın Geceyi 5 yaşındaydım. Saat en geç sabah 7. Şimdiki çocuklar kadar şanslı olmadığımız için sevdiğimiz bir çizgi film için saatler öncesinden kalkmamız gerekiyordu. Yine erken kalktığım bir pazar sabahı televizyonun üstündeki danteli dikkatlice kaldırıp karşısına oturdum. Eğer kendimi çok kaptırıp sesi ev halkını uyandıracak kadar açmazsam, televizyonu çok yakından seyretmeme izin vermeyen annemin uyanmasına en az 2 saat daha var. Kanalları hızlıca geçerken bir çizgi film yayınına takılıp kalıyorum. Bir süper kahraman hikayesi anlatılıyor. Kendimi izlediğim kahraman yerine koyup bir koltuktan diğerine zıplıyorum. Onunla birlikte kötü adamları yenip şehre adaleti getiriyoruz. Ben de bir süper kahramanım, benim de özel güçlerim var. Bu kısa süre zarfında artık küçük sıradan bir çocuk değilim. Hayat, yarım saatliğine mükemmel. 5 yıl sonra çizgi romanlarla tanışıyorum. Her çevirdiğim sayfada farklı kahramanlarla tanışıyorum, kendimi onlarla omuz omuza savaşırken hayal ediyorum. 11 yaşıma basıyorum fakat Cadılık ve Büyücülük okulu olan Hogwarts'tan beklediğim kabul mektubu gelmiyor. Hayal kırıklığına uğruyorum doğal olarak. Özel güçlere sahip olma hayalim yavaş yavaş gerçeklikten uzaklaşıyor. 20 yaşında olmama rağmen hala özel güçlere sahip olmanın hayatımı nasıl etkileyeceğini düşünürüm ara ara. Hala özel güçlere sahip olmak istiyor muyum? Hayır. Fikrimi değiştiren ne oldu peki? Sen Aydınlatırsın Geceyi adlı Türk filmi. Küçük bir Ege kasabasında geçen bu film, insanüstü güçleri olan sıradan hayatlar etrafında şekilleniyor. Duvarların arkasını görebilen Cemal isimli köy berberi, cisimleri hareket ettirebilen Yasemin'e uzaklardan baka baka aşık olur. Aşkına karşılık alması çok sürmeyen Cemal, çok kısa bir süre içinde sevdiği kadınla evlenmiştir. Saadetleri çok geçmeden lekelenir ve şiddetli geçen tartışmalarının ortasında Cemal, hiç istemediği halde, hayatının aşkına tokat atar. Pişmanlığını dile getirmek için eşine okumak üzere Shakespeare'in bir şiir kitabını alır. "…Yarayla alay eder yaralanmamış olan Bak nasıl da sararıp soluvermiş tanrıça kederlerden Sen çok daha parlaksın çünkü Sen tüm göklerdeki yıldızların ilki Sen aydınlatırsın geceyi..." (Shakespeare, 102) Sen Aydınlatırsın Geceyi iki temel mesajın ardında yükselmiştir. Bunlardan ilki özel olmanın ne olduğu üzerinedir. Herkesin özel bir yeteneği var bu kasabada, fakat hiçbiri özel değil. İşlerine giderler, dönerler, yemek yerler ve uyurlar. Kimisi ölümsüzdür, kimisi uçar ve bunlara rağmen sıradan hayatların figüranları olarak kalırlar. Görünmez bir kadın özel değilse kim özeldir? Özel olmak nedir ki? Bence özel olmak tek başına var olabilmektir. Tek başına özel olmayı, bir topluluğun parçası olmaya tercih edebilme cesaretini gösterebilmektir. Dünyada fark yaratmak için gayret gösteriyorsan özelsin. Çevrendekiler ne düşünürse düşünsün, kocaman bir topluluğa karşı gelmen gerekse de inandıklarının peşinden gidebiliyorsan özelsin. Kışın güneye göç eden kuş özel midir? Güneye gitme sebebine bağlıdır. Sürüsü güneye göçüyor diye giden kuş özel değildir fakat güneyi merak ettiği için giden kuş özeldir. İsterse hepsi güneyi merak etsin. Bu kararı kendileri alıyorsa her biri özeldir. Duvar ne kadar görkemli olursa olsun, o duvarın bir tuğlası olduğun anda özel değilsin. Her süper gücü olan dünyayı kurtarıyor diye bir gün sen de özel güçlerinle dünyayı kurtarırsan özel değilsin. Her ne kadar farklı olursa olsun yeteneklerin, seni özel kılan, seçimlerinin arkasındaki motivasyonlarındır. Filmin ikinci ana mesajı ise insanımızın kendinden farklı olanı marjinalleştirmeye çalışmasıdır. Anadolu'nun kendisine göre tabu olan olaylara karşı kınama kültürü gökten taşların yağması ile anlatılır. Evlenmemiş karşı cinsten iki insanın yan yana olmasına halkın tepkisi bir doğaüstü olayla tasvir edilir. Gerçekten de böyle değil midir köylerimizdeki ve hatta kentlerimizdeki durum? Karşı çıktığımız unsurlara tepki gösterip onları yok etmeye, silmeye çalışırız. Farklı olanı toplumdan uzaklaştırmaya çabalarız. Bir gün kendimizin de bir noktada toplumdan farklı bir şekilde düşüneceğimizi bilmeden insanları ayrıştırmaya kalkarız. O şu dine inanıyor, bu şu mesleği yapıyor derken toplumda tek tip insan yaratmaya çalışırız. Çemberi daralttıkça daraltırız. Çemberin dışına çıktığımız gün anlarız ki bu boş çaba bütün toplumu yıpratmadan bitmeyecek. Kaynakça Shakespeare, William. Sen Aydınlatırsın Geceyi. Çev. Cevat Çapan Sözcükler Yayınevi. 2014. s. 102 Ünlü, Onur. Sen Aydınlatırsın Geceyi. 2013. Eflatun Film. Film Yusuf Duyar İNSANLIĞIN SINAVI: CEHALET Var olmak. Bulunduğumuz evrendeki diğer bütün varlıklar gibi, kocaman bir boşluğun içinde ufak da olsa bir yer kaplamak. Sadece yer kaplamaktan daha mühim nokta ise bütün bu var olanlara hükmeden, onları kullanan ve hatta onları tüketecek kadar güçlü olan bir insan olarak var olmak. Aslına baktığımız zaman bütün bu güç, kudret ve hatta üstünlük, sadece bir noktaya kadar geçerlidir. Çok ince bir çizgiyle ayrılmıştır insan olabilmek veya sadece bu evrendeki bir nokta gibi hayat sürmek. Yani, cehalet denen kavramı yenebilmek ya da diğer varlıklardan hiçbir farkımız kalmadan yaşadığımızı zannetmek. Cehaleti yenmek dediysem de öyle üniversiteler bitirmek kitapları yalayıp yutmak değil kastım. Düşünebilmeyi öğrenmek, vicdanın ve merhametin biz insanların birer parçası olduğunun farkına varmak ve ona göre yaşamak. Sefaletin, hor görülmenin ve insanların hayatlarının çalınmasının karşısında asırlık bir çınar ağacı gibi dimdik durabilmek. Sevgili okur, yaşadıklarımla ve içimde birikmiş bütün hislerin yansımalarıyla benim gözümdeki cehalet ve merhamet olgularını Merhamet kitabının ışığında sizlere anlatacağım. Cehaleti hissettiğim her dakika, yağmur bulutları ile kaplanmış kapkara bir gökyüzünün altında yaprakları birer birer dökülmüş bir ağaç gibi kupkuru bir üzüntü kalbimi sarmaya başlıyor. Duygularından asla ayrı tutamayacağımız insan oğlunun yapmasına ihtimal dahi vermeyeceğimiz şeylerin apaçık bir şekilde karşımızda durması bizi insan olmaktan bile utandırabiliyor. Kız çocuklarının diri diri gömüldüğünü, insanların zorla köleleştirildiklerini, insan hayatının bir hiç gibi görülüp, özgürlüğün hiçbir anlam ifade etmediği zamanların yaşanmış olduğunu bilmek bile cehaletin nasıl bir karabasan gibi insanların üzerine çöküp bütün değerleri, hakları, düşünceleri ve hatta insanlığı yok ettiğini fark etmek için yetiyor. İşte bu yüzden, ne zaman bir cehalet kokusu alsam bütün varlığımla o cehaletin önüne geçmeyi kendim için bir görev olarak görüyorum. Bir hafta önce yaşadığım bir olayda tam bu konuya parmak basıyor. Akşam karanlığının çöktüğü bir vakitte evime gitmek için yolda giderken orta yaşlarda bir adamın küçücük bir çocuğa, sadece “Ayakkabını temizleyeyim mi abi?” sorusundan dolayı aşağılayıcı bir şekilde bağırması ve onlarca insanın arasında o çocuğu böylesine hor görmesi adeta insanlığımdan utanmama sebep olmuştu. Cehalet ilk defa bu kadar karşımdaydı ve ben o anda öyle bir adamla aynı havayı soluduğum için kendimi pişman hissetmiştim. Bütün bu hislerin ve üzüntülerin olduğu bu dünyada biraz olsun cehaletin sonlanacağına olan inancımızı Toni Morrison bize adeta ders verir nitelikteki bu cümlelerle yerine getiriyor; “Cennette zaman sonsuzdu. Hayal edin. Hastalık yok. Asla. Acı yok. Gözyaşı yok. Ölümde yok.” (106) Yani, hâlâ dünyanın bir cennete dönüşmesi gerektiğini, cennetin güzelliklerini ve böylesine güzelliklere sahip olunca adeta sonsuzluğun içinde olabileceğimizi gösteriyor bize. Dünyanın böylesine güzel bir hâl almasını sağlamanın, cehaletin olabildiğince ortadan kalkmasının en temel gerekliliği ise merhamettir. Burada ki merhamet kavramı affetmek anlamında değil, zira bir insan başka birinin elinden olmayan sebeplerden dolayı yaptıklarını affetme hakkına sahip değildir. Burada ki merhamet kavramında yansıtmak istediğim insanı insan kılan en güzel, en saf sevgiye ve iyi niyete sahip olabilmek. Merhamet gibi vicdanında temellerinden olan bu hislerin, ne zaman ortaya çıksa adeta karanlık gecenin sonrasında gelen güneş gibi bütün kötülükleri ortadan kaldırdığına inanıyorum. Belki de her dara düştüğümde umudumu kazanmamı sağlayan duyguların bu duygularla paralel olması beni bu inanca itiyor ama ne zaman baksam dünyanın acımasız taraflarına, sevginin ve merhametin olmadığını fark ederek aslında doğru yolda olduğumu düşünüyor ve cahilliği kırmak için yapılabilecek en güzel şeyi yapmaya çalıştığımı düşünüyorum. Adeta uçan bir balonun içerisinde yükselmek için atılan yükler gibi, cehaletimizden ne kadar kurtulursak yani ne kadar merhametli olursak insanlık olarak o kadar yukarılara çıkar ve dünyada ki bu cahiliyetin doğurduğu acımasız sonuçların önüne bir nebze de olsa geçebiliriz. Aksi takdirde cehaletin doğurduğu her ölümde, her ezilmede ve ihlal edilen her özgürlükte bizlerinde parmağının olması durumuyla karşı karşıya kalarak bütün değer ve inançlarımızı çiğnemiz ve ne olarak var olduğumuzu unutmuş oluruz. Yani, varlığımızı, neden ve nasıl bu dünyada olduğumuzu unutmamız demek merhametimizi, sevgimizi ve en önemlisi insanlığımızı kaybetmemiz demektir. İnsan olmanın böylesine derin ve önemli bir kavram olduğunun farkına varmak ve bu kavramın katili olan cehaletin sonuçlarını böylesine görmek bir insanın merhameti anlamasına, iyi niyetin ve sevginin önemine varmasına sebep oluyor. Diğer bir deyişle, bu evrende sadece yer kaplamaktan öteye yapılması gereken şeyler olduğunu ve bu şeylerin yaşadığımız evreni bir cennet gibi güzel kılmakla bir cehennem gibi kül etmek arasındaki seçimi bize yaptırıyor. Bu noktada unutulmaması gereken husus ise değeri milyon dolarlarla ölçülen o kıymetli elmasların bile asla bir insanın gözyaşından bile daha değerli olmayacağıdır. Bu hususun farkına vardığımız zaman sevgimiz ve merhametimiz ile cehaletin önüne geçmek ve insanlığın o değerlerini korumak yegâne gayemiz olacaktır. Morrison, Toni. Merhamet. Çev. Zeynep Heyzen Ateş. İstanbul. Sel Yayıncılık. 2015. Baskı Tesadüf Aşk ‘’Çünkü hayatının kalanını birisiyle geçirmek istediğini fark edince hayatının geri kalanının bir an önce başlamasını istiyorsun.’’Aşık olduğunu nasıl anlar bir insan? Partnerimizin bizim için doğru kişi olduğunu ya da olmadığını ne zaman fark ederiz? En yakın arkadaşımız mı âşkımız olur yoksa aşkımız mı en yakın arkadaşımız haline gelir? İşte Harry ve Sally ikilisi bu senaryonun bir özetini gösteriyor bize. ‘’Harry Sally ile Tanışınca’’ kadınlar ve erkekler arasındaki ilişkiyi ele alan bir romantik komedi filmidir. 90’lar döneminin en popüler konusu olan kadın-erkek arkadaşlığı üzerine çekilen bu film asıl ününü 2000’li yıllarda kazandı. Filmdeki başrolümüz Harry, bir kadının ve bir erkeğin cinsel bir ilişki içinde olmadıkları sürece arkadaşlık edemeyeceğini düşünen bir adam iken; diğer başrolümüz Sally ise insanların cinsel yönlerini bir kenara bırakarak her bireyle arkadaş olabileceğini iddia eden bir kadın profili çizer. Her konuda birbirlerine ters düştükleri belli olan bu çiftimiz aslında gündüz ve gece gibidirler. Biri olmadan diğerinin kıymetini bilemeyiz. Harry de Sally’nin varlığını ve değerini anlayabilmemiz için gerekli. Ya da belki de birbirilerinin değerini anlamaları için buldular aşklarını. Filmin genel konseptine bakacak olursak temel argüman farklı cinsiyetlerin ilişkisiydi. Bu eserin gösterime girdiği yıllarda, 90’lı yıllarda, bir kadın ve bir erkeğin arasındaki arkadaşlık ilişkisi illa ki âşka dönüşür önyargısı mevcuttu. Bunun aksini iddia eden Sally neredeyse filmin sonuna kadar iddiasında ısrarcı davrandı. Bana göre de Sally haklıydı. Birbirlerine arkadaşlık eden her erkek ve kadın âşık olmak zorunda değillerdir. Fakat âşık olduğum kişi aynı zamanda en yakın arkadaşım olmalı bana göre. Hayatımın âşkı dediğim kişiyle dostluğum dahil her şeyi paylaşmayı isterim ve bunu tercih ederim. Ama bu demek değil ki tüm yakın olduğum erkek arkadaşlarıma âşık olacağım. Yine de âşkımı paylaşacağım kişi benim için çok özel olacağından dolayı tüm güzel sıfatlara sahip olmasını isterim. Mesela âşık olduğum kişi hem en yakın arkadaşım, hem sevdiğim, hem de babam gibi olmalı bana karşı. Tek bir kişide tüm sevdiğim insanları görmeliyim ki o kişinin bakışları tertemiz bir sevgiyle dolsun. Film boyunca farklı zamanlarda ve farklı mekanlarda karşılaşan çiftimiz bu görüşmeler zarfında hayatlarında olan insanları tanıştırdılar birbirileriyle. Hatta tüm bunlar yetmezmiş gibi birbirlerine karşı hislerini itiraf etmekten utanıp, en yakın arkadaşlarını karşılıklı olarak randevuya çıkardılar. Burada gösterilen nokta şu ki birine âşkınızı itiraf etmeden önce bunu kendimizin kabullenmesi gerekiyor. En zor nokta da bu aslında. Kişinin duyguları hakkında bilinçli bir noktaya varması zaman alır. Duygular kafamızda şekillendikten ve adlandırıldıktan sonra ihtiyacımız olan tek şey birazcık cesaret oluyor. Ancak izlediğim kadarıyla ruhlarında taşıdıkları eksiklik ancak birbirlerine kavuştuklarında tamamlandı. Zıtlıkların uyumu bu kadar güzel anlatılabilirdi aslında. Karşılıklı olarak karakterlerindeki eksikliklerini tamamlayan bu güzel çift sonunda mutluluğa kavuşuyor tabii ki. Ancak bu noktaya gelene kadar ikisinin de aşması gereken engeller vardı. Sally, sırf arkadaşlarına karşı hoşlanma duygusunu yaşamaması gerektiğini düşündüğü için Harry‘ye olan ilgisini anlaması zamanını aldı. Tam tersinden bakarsak da Harry, Sally’yle tanıştığı zaman Sally’ye karşı cinsel bir istek duymadığı için onunla arkadaş kalmayı tercih etti, ancak âşk tamamen cinsel bir his değildir. Oturup sohbet edebileceğiniz bir konunuz yoksa bu ilişki ne kadar uzun sürebilir? Âşk beraberinde sevgi ve saygı getirir. Hatta aşk yalnızca kısa süre etkisini gösteren bir hormon iken gerçek sevgi ve saygı bizimle beraber yaşamaya devam eder. Sanırım Harry de bunu anlamış olacak ki geç olmadan hatasının farkına vardı. Sally de önyargılarını aştığı zaman orta yolu bulmak için var gücüyle çabaladı. Durum şu ki aslında, âşkın bizleri nerede ve ne zaman yakalayacağı belli olmaz. Bazen âşk; en yakın arkadaşın olarak karşına çıkar bazen de sokaktan geçen herhangi biri olarak gelir yanına. Sevgiye olan inancımızı kaybetmediğimiz sürece mutluluk her daim bizim yanımızda olacaktır. Harry ve Sally bana ilham veren bir ikili oldu aslında. Tesadüflerin sonuçları olarak birbirlerini buldular ve öncelikli olarak arkadaşlık üzerine kurulu ilişkilerini kendi iradeleri çerçevesinde âşk ilişkisine çevirebildiler. İhsan ŞAHİN 21401117 TURK-102 CESARETİN BEDELİ Andy Dufrense adlı genç, eğitimli ve son derece başarılı bir kariyere sahip bir bankacının aldatılma sonrası yaşadığı bir an ile başlayan bir film Esaretin Bedeli. Elinde silahla kötü giden evliliğinde de verdiği çöküşle beraber derin düşüncelerle arabasının içinde bekler Andy. Sonrasında olan olaylar da zaten filmi izleyen ya da izlemeyen herkes tarafından biliniyor aslında. Karısı sevgilisiyle evinde ölü bulunur ve baş şüpheli de Andy’dir. Suçsuzluğunu kanıtlayamadığı için Andy hapse düşer ve filmin hikâyesi de o anda başlar. Filmi izlerken birçok konu üzerinde düşünüyor aslında insan ister istemez. Lakin benim aklımda kalan en önemli düşünce özgürlük isteği ve cesaretin insan hayatını nasıl değiştirebileceği oldu. İnsan yaratılışı gereği her zaman özgürlük peşinde koşan, gerektiğinde özgürlük için bedel ödeyen bir varlıktır. Fakat geçmişten günümüze gelen aile baskısı maalesef biz gençlerin önünde birer engel teşkil etmektedir. Hayallerle yaşayıp, hayallerle büyümesi gereken gençler maalesef aile baskısı sebebiyle bırakın hayallerle yaşamayı anı bile yaşamıyor. Özellikle benim gibi tutucu ve muhafazakâr ailelerde yetişen gençlerin bu konudaki şanssızlığı oldukça fazladır. Arkadaşlarla vakit geçirmek, dilediğince gezip eğlenmek, istediği zaman istediği şeyleri yapmak… Bu ve bunun gibi daha birçok güzel aktiviteden mahrum yetişen gençlerin ailelerine karşı tutumu nasıl olabilir ki! Özgürlük kavramından uzak yetişen gençlerin birtakım sorunlar yaşamışını normal karşılamak yerine sorunun asıl sebebi olan ailelerin suçu yine gençlerde bulması da manidar. Aslında sorunun çözümü oldukça basit: özgür olması gereken gençlere hak ettiği özgürlüğü vermek. Esaretin Bedeli ‘nin bende bıraktığı bir etki de cesaret ile insanın neler başarabildiğidir. Cesaret her zaman bize istediğimizi vermez ama öğrenmenin ve elde etmenin ne demek olduğunu her zaman en güzel şekilde öğretir. İnsan yapısı gereği korkaktır. Korkaklık da cesareti arka plana iter. Fakat fark yaratan insanlar her zaman cesaretini korkularının önüne geçirenlerdir. Hayatta başarılı ve mutlu olan insanlar geldikleri noktayı cesaretlerine borçludur aslında. Mustafa Kemal, Bill Gates, Stephen Hawking… Bu insanlar aslında cesaretin farklı alanlarda en büyük örneklerindendir ama Stephen Hawking hepimize örnek olması gereken cesaretin bence en güzel örneğidir. Engel aslında yaratılıştan gelen bir şey değil, engeli yaratanlar yine bizleriz. Bugün etrafımızda kolayca pes eden insanlarla her an karşılarız. Kimi ders konusunda, kimi sporda, kimi de aşk da… Önümüzde herhangi bir engel yokken çok kolay pes edebiliyoruz çoğu zaman. Ama şunu unutmamalıyız ki pes etmek kaybetmek demektir hayatta. Ben de çoğu zaman kolay pes eden bir insanımdır. Yıllardır süregelen hastalığımdan dolayı çokça pes ettim, hayallerimden vazgeçtim. Korkak olarak yaşadığım hayatımın büyük bölümünde. Ama cesaret ile kazanmanın ne demek olduğunu öğrenmek de zor olmadı. Ben cesaret ile kazanmayı aşkta öğrendim, Elif gibi severek öğrendim. Hayatımın aşkına sevgimi söyleme cesaretini bulduğum zaman gördüm ki insan cesareti ölçüsünde kazanıyor aslında. Ben aşkla öğrendim cesaretin ne demek olduğunu başka insanlar da farklı şekilde öğreniyor aslında cesaretle kazanmayı. Önemli olan aslında fırsat geldiğinde gerekli cesareti gösterip korkunun önüne geçebilmektir. Hayat, her anında bizlere fırsat sunup, önümüze kazanma şansı sunsa da elbet doğru zamanı yakalayabileceğimizi unutmamalıyız. Bir fırsatı kaçırdığımızda başka şansların önümüze geleceğini bilip umutsuzluktan ve korkudan alıkoymayı bilmeliyiz kendimizi. Şunu da asla unutmamak gerekir. İnsan hiçbir zaman kaybetmez; ya kazanır ya da öğrenir. OPERADAKİ HAYALET VE BEN Andrew Lloyd Webber’in Fransız yazar Gaston Leroux’un aynı adlı romanından uyarladığı müzikali Operadaki Hayalet, filmini izlediğim ve müziklerini duyduğum andan itibaren en sevdiğim müzikal haline gelmiştir. En büyük hayallerimden biri bir gün bu müzikali canlı olarak izleyebilmekti ve iki yaz önce annem ile birlikte yaptığımız bir gezi sırasında bu hayalimi gerçekleştirme fırsatı buldum. Anneme gezi planlarımızın arasına Operadaki Hayalet müzikaline gitmeyi de eklemek istediğimi söylediğimde bu isteğimi kabul etmesi ve hemen biletlerimizi alması beni çok mutlu etmişti. Daha müzikale gitmemize birkaç ay olmasına rağmen ben bir çocuk gibi heyecandan yerimde duramıyordum. Uzun bir bekleyişin ardından müzikale gideceğimiz gün sonunda geldi ve diğer günler gezimiz daha uzun sürsün diye zamanın yavaş geçmesini dilerken o günün sabahı gözümü açar açmaz bir an önce akşam olmasını diledim. Müzikalin oynandığı tiyatroya adımımı attığım andan itibaren büyülenmeden edemedim. Eski dönemlere olan merakım yüzünden görevliler bizi binanın içerisine aldıktan sonra müzikal başlayana dek etrafımı gözlemledim. Dışarıdan eskiymiş gibi görünen tiyatronun içi nostaljik havasını korumasının yanı sıra gayet bakımlı ve temizdi. Bu büyüleyici mekânın dekorasyonunda kullanılan koyu tonlardaki renkler ve loş ışıklar sizi daha müzikal başlamadan melankolik bir havaya sokuyordu. Duvarlar, mobilyalar, yerler ve diğer her şey klasik tarzdaydı. Neredeyse bir asırlık olan tiyatro binası sanki hala ilk döşendiği halde duruyor gibiydi. Dışardan bakıldığındaki binanın görünüşü gibi bekleme alanı da küçük bir yerdi. Binanın dış görünümünün ve bekleme alanının aksine müzikalin oynandığı salon kısmı devasa büyüklükteydi. O güne dek bulunduğum en büyük tiyatro salonuydu. Koltuklarımıza yerleştikten sonra bütün ışıklar söndü ve etraf kapkaranlık oldu. Heyecanla müzikalin başlamasını beklerken bir anda kilise orgunun sesi her bir yandan salonu doldurmaya ve ışıklar müziğe uygun olarak yanıp sönmeye başladı. Müzikalin en sevdiğim melodisi yani uvertürü çalıyordu. Kulağıma gelen müzik sesi beni o kadar çok etkilemişti ki müziği canlı olarak dinlemenin radyoda veya herhangi bir kayıttan çok daha iyi olduğunu bir kez daha anlamıştım. Müzikaldeki oyuncular ve müzikler tabi ki de bir Broadway müzikalinden bekleneceği gibi harikaydı. Ancak benim için bu müzikali daha önce gittiğim opera, müzikal, konser gibi sanatsal etkinliklerden farklı kılan en büyük özellik oyunculuk veya orkestra olmadı. Muhteşem sesler, oyunculuk ve orkestranın yanı sıra sahnenin arka tarafında gözle görülmese bile kesinlikle kendini hissettiren müthiş bir ekip vardı. Ses sisteminden tutun görsel efektlere kadar her şey harikaydı. Benim için Operadaki Hayalet müzikalinin en güzel şarkısı müzikalle aynı adı taşıyan Phantom of the Opera’dır. Ve bence müzikaldeki en unutulmaz sahne de bu şarkının söylendiği sahneydi. Bu sahnede Phantom, Christine’ni sahne arkasındaki odasından kaçırdı ve onu opera binasının altında bulunan yaşadığı yere götürdü. Yolculuk sırasında sislerin arasından suda kayıkla gittiler ve etrafı aydınlatan tek şey mumlardı. Görsel efektleri hazırlayan ekibe olan hayranlığımın en büyük sebebi de bu sahnenin gerçekçiliği, insanı içine çekişi, insana o anı gerçekten yaşatıp insanın içini ürpertişi oldu. Bu müzikale gitmeden önce canlı olarak izlemeyi en çok beklediğim sahne buydu ve o kadar güzeldi ki sadece o sahneyi izlemek için bu müzikale bin kere bile gidebilirim. Tabi ki de her sahne güzeldi, bütün efektler profesyonelce hazırlanmıştı ve müzikal boyunca her şey tamamen pürüzsüz ilerledi. Yine de ne olursa olsun belki efektlerin mükemmelliğinden belki de o sahnenin içeriğinden o sahneyi canlı olarak yaşadığım anı hiç unutmayacağım ve benim için her zaman müzikalin en iyi sahnesi olmaya devam edecek. İki yaz önce en büyük hayallerimden birisi Operadaki Hayalet müzikalini Broadway’de izlemekti ve bu hayalim gerçekleşti. Bütün akşam, binaya adımımı attığım andan itibaren büyüleyiciydi. Hatta her şey o kadar harikaydı ki o beni en çok etkileyen sahnede Chritine rolünü ben oynamak istedim, Phantom’un karşısında olmayı diledim. Böylece küçük yaşlarımdan beri gelen ses sanatçısı olma hayalim yeni bir boyuta ulaştı. Artık yeni hayalim bir gün Broadway’de, o sahnede, Christine rolünde Operadaki Hayalet müzikalinde oynayabilmek oldu. Umarım bir gün bu hayalimi de gerçekleştirme fırsatı bulurum. Z. Pelin CAN Öğretilmiş Güzellik Nedir güzelliğin tanımı? Uzun ve dolgun saçlara sahip olmak mı, zayıf ve uzun boylu olmak mı veya kusursuz, pürüzsüz ve bembeyaz bir tene sahip olmak mı? Peki, güzellik kavramının sübjektif olduğu iddia edilmesine rağmen, neden birçoğumuzun aklına aynı nosyon geliyor? Nasıl oluyor da aynı sözcüklerle betimleyebiliyoruz ‘güzel olanı’ ? Saydığımız bu özellikler gerçekten bizim beğenilerimizin ve donanımımızın çıktıları mı yoksa yüklenmiş bir yazılımın girdileri mi? İşte bu gibi sorular Lars Morris tarafından kaleme alınan Şarlatanlığın Tarihi adlı kitabı okuduktan sonra zihnimi meşgul etmeye başladı ve artık, güzelliğin farklı tanımlarla ve öznel yorumlarla ifade edilebilen bir kavram olmaktan çok, küresel algıya ve öğretilmiş bir norma dönüştüğü sonucuna vardım. Toplumların sosyal değerlerine göre şekillenen güzellik anlayışı, aslında tarih boyunca büyük değişimlere maruz kalmıştır ve erkeklere kıyasla, görünüm kaygısı daha yüksek olan kadınlar için bu durum zorlu bir sürece dönüşmüştür. Çünkü kadınların gösterilen ve öğretilen ‘güzel kadın’ olabilmek için oldukça mücadeleci bir tutum sergilediklerini söylemem gerekir. Örneğin Çin’de güzel bir kadının küçük ayaklara sahip olması gerektiği yönünde bir anlayış vardı. Bundan dolayı, anneler kızlarının ayaklarının büyümesini önlemek ve ayaklarını biçimlendirmek için bezle sarıyorlardı. Bir diğer örneği ise Rönesans dönemi güzellik mitinden vermek istiyorum. Rönesans dönemi kadınları, sırf beyaz bir tene sahip olabilmek için, beyazlatma iddialı kimyasalları içiyorlar veya günümüzde de devam etmekte olduğu gibi beyazlatıcı krem ve pudra kullanıyorlardı. Bunlara ek olarak, Venedik sirüsü olarak adlandırılan ve beyaz kurşundan yapılan kimyasal sıvıyı derilerine sürüyorlardı. Aslında burada güzelliğin endüstriyel baskıya maruz kalma sürecine ve kadınlara mutluluğu ve değişimi vadeden kozmetik sektörünün oluşumuna tanıklık ediyoruz. Şimdi dönelim günümüze. Günümüz kadınları da geçmişten farklı bir tavır içinde değil. Teknolojide ve bilimde görülen gelişmelerin kozmetik endüstrisindeki pozitif etkileri sayesinde biraz daha şanslılar sadece. Çünkü modern zamanın kadınları, estetik ameliyatlarıyla veya etkili kozmetik ürünleriyle istedikleri görünüme daha kolay ve hızlı bir şekilde sahip olabiliyorlar. Sanırım istediklerini sandıkları demek daha doğru olacak. Çünkü gösterilen ve öğretilen güzellik, onların beğenilerinin ve isteklerinin bir ürünü değil. Eğer öyle olsaydı, birçok kadın aynı anda Angelina Jolie gibi görünmek istemezdi muhtemelen. Sanırım artık bu beğeniye ve algıya kimlerin yön verdiği üzerinde durmam gerek. Öncelikle, medyanın rolünün büyük olduğu aşikâr. Örneğin; dizilerde, reklamlarda, filmlerde ve magazinlerde gösterilen kadınların bedenleri standart ölçülere sahip. Eğer değillerse bile günün birinde nasıl bu kadar fazla kilo verebildikleriyle gündeme geliyorlar. Yani medya figürü olan kadınlar da bedenlerini belirli standartlara getirmeye ve bu standartları korumaya özen gösteriyorlar bu da gösteriyor ki bu ölçülerin dışında kalmak kadınlar için gerçekten çok büyük bir problem. Mesela, kilolu bir kadının ya da gösterilen ölçülerin biraz üstünde kalan bir kadının kendi bedeniyle barışık olduğu çok nadir rastlanan bir durum. Çünkü eğer medyanın gösterdiğinden farklı bir görüntünüz varsa güzellik kalıbının da otomatik olarak dışında kalıyorsunuz demektir. Eğer yine Rönesans dönemi kadınlarını düşünürsek, kadının zayıf olması, hastalıklı veya maddi durumunun kötü olmasına bir işaret olarak kabul edildiği için güzellik algısının tamamen dışında bırakılmış. Yani o dönemlerde, kadınların biraz kilolu olması onları güzel yapan bir özellik. Bu noktada şu soru aklımıza gelebilir: yani eğer bugün medya bize kilolu kadınları güzel olarak tanıtsa, güzellik algısı hızlı bir değişime mi uğrayacak? Sorunun cevabı evet gibi görünüyor. Sonuç olarak güzellik algısının şekillenmesinde ve insanların zihinlerine yerleşmesinde medya yadsınamaz bir rolü oynuyor. Özetleyecek olursam, toplumların güzellik kavramıyla ilgili keskin tanımlara, tariflere ve betimlemelere sahip olması, kadınları bu kalıplarda belirtilen özelliklere sahip olmaya zorlayan bir dayatmaya dönüşmüştür. Güzellik denildiğinde zihinlerde beliren ve birbirine çok yakın olan bu görüntüler aslında toplumun bu konuda nasıl ortak bir algıya sahip olduğunu göstergesi ve bu algıyla örtüşmeyen özelliklere sahip olmak kadının kendisiyle barışık olamamasına sebep olan bir durum. KAYNAKÇA: Morris, Lars. Şarlatanlığın Tarihi. İstanbul: Kırmızı Yayınları, 2009 HİLAL TAŞKAN TÜRKÇE -102/60 Alp Derya 21503889 ADALET DUYGUSU Bir adamın iyiliğini veya kötülüğünü doğduğu yerden ailesine, çevresi belirler. The Place Beyond The Pines, Türkiye'deki adıyla Babadan Oğula beni derinden etkileyen filmlerden biridir. Günümüzde DNA'nın ne kadar etkileyici olduğunu ve bunun sayesinde yeni doğan bebeklerin nasıl bir hayatı olacağını görmek mümkün. Bütün bunları biliyorsak yaptığımız eylemlerin doğruluğunu ve cesaretimizi sorgulama borcumuz olur. Bunu yaparken ise felsefenin ve hukukun bilinci altında yapmak gerekir. Çünkü kötü olması gerekeni yapmamak ve iyi olması gerekeni yapmak olarak basitçe özetlenebilir. Eğer ailemiz ve atalarımız cesursa bizim de cesur olmamız beklenir. Bir Roma atasözü "Yumuşak diyarlarda yumuşak adamlar doğar" der. Başrolünde son zamanlarda revaçta olan Ryan Gosling'i bulunduran The Place Beyond The Pines, adil olmayan koşullarda yaşamak zorunda kalmış bir adamın adaletsiz sonunu ve bunun diğer insanları nasıl kötü bir şekilde etkilediğini anlatıyor. Adalet duygusunun insanlar için en temel ve en güçlü kavram olduğunu her zaman hatırlamakta fayda var. Her ne kadar kendi medeniyetlerimizde üstün bir sistem inşa etmeye çalışsak dahi tabiatın kendi kanunları var. Ne yaparsak yapalım, farklılıklarımız ve buna bağlı olarak sınıflanmalar her zaman mevcut olacak. Anakahraman Luke'un başına gelen en büyük adaletsizlik ise yaratılışıydı. Tavırlarımız ve davranışlarımız genelde bize yapılanlara karşı bir tepki olarak doğar. Zaten pek çok davranışımızın bilimsel olarak açıklaması vardır. Gülümseyen birini görünce bizim de gülümsememiz gibi. En basitinden maymunlar ile benzerliğimiz kesinlikle temel eğilimlerimizi öğrenmek için çok önemli. Yabancı biriyle göz göze geldiğimiz zaman goriller gibi tehdit olarak algılıyoruz. Kendini korumaktan başka çaresi kalmamış ve zekasıyla ön plana çıkabileceği bir ortama giremeyecek olması Luke'u serseri tarzı bir hayata mahkum etmiştir. Bir taraftan üste çıkmaya çalışanlar ve diğer taraftansa başkalarını bilgisiyle ezmeye çalışan bir kesimin varlığı tartışılmaz.Kurtların yaşadığı bir dünyada çakal mutlaka güçsüz kalır, tilki de çakala karşı aynı şekilde. Luke'un şu anki zenginler ve fakirlerin içindeki dünyamızda çakal gibi ortada kaldığını düşünüyorum. Bizim yerimize başkalarının konuşmasına izin vermeye başladığımız an içsel çatışma da ortaya çıkıyor. Luke çocuğu hakkında bir şeyler yapmaya çalıştığı halde onunla fazla vakit geçirmemiş, geleceği hakkında fazla kafa yormamıştır. Bundan dolayı Romina, Luke'un bütün fedakarlıklarına rağmen onun hayatla tek bağlantısı olan çocuğunu uzaklaştırmaya karar verir. Zaten bunların sonucunda Luke gözü dönmüş bir halde sonucu düşünmeden hareket eder hale gelmiştir. İnsan sadece başkalarıyla değil, kendisiyle de yarışmak zorunda kalıyor. Korkaklığını veya diğer hatalarını düzeltmek için bunu yapmak bir mecburiyet. Ünlü Sparta lideri Lykurgos halkına yendiği düşmanla tekrar savaşmayı yasaklamıştı. Bunun arkasındaki nedenin özetle yenilenin bir zaman sonra düşmanını tanıyıp onu yenebilecek olmasıdır. Bununla birlikte öç duygularına sahip kontrolsüz bir düşman edinme korkusunu da es geçmemek gerek. Bütün bu zorlukların yanında insan asla yalnız kalmamalı. Çünkü insanlık, paylaşmak için yaratılmıştır. Dağ motorsikleti kesinlikle özgürlüğü en iyi temsil eden modern icatlardandır. Gidemeyeceği bir yer olmaması ve esnek olması belki de nedenleridir. Luke'un yeteneği ve sevgisi bu araçtır. Anlayışsız ve aptal kabadayılarının kullandığı Harley motorların veya bir şeye sinirinden dolayı hayatını gereksiz yere tehlikeye atanların kullandığı hız motorsikletinin aksine, özgürlüğü temsil etmektedir. Film zaten bu duyguyu insana çok güzel veriyor, filmi izleyip bu duyguyu almamak mümkün değil. Filmi izlemeden önce niçin İngilizcesiyle bambaşka anlama gelen bir şekilde filmi Babadan Oğula diye çevirdiler diye kızıyordum. Fakat filmi bitirince ve son sahnesini izleyince, bundan daha güzel bir isim bulamadım. Bir ailenin adaletsizlikle yok oluşu, bir çocuğun adaletsizlikle kaybolması kadar üzücü bir şey olamaz. Bu duygulara ve bilgiye sahip olup da haksızlık yapan insanlara karşı tepki vermemenin doğru olmadığını düşünüyorum. Öncelikle iyi bir insan ve ardından iyi bir vatandaş olarak bize de görevlerin düştüğünü bilmeliyiz. Son zamanlardaki olaylar pek çok açıdan hepimizi soru sormaya ittirmiştir. Fakat ben sokakta veya en basitinden okulumda yürüdüğüm zaman, eğitimli insanların pısırık bir şekilde ezikleştiğini, bilge bir sınıf olamadığını görüyorum. Eğitimsizlerin ise bundan faydalanarak başkalarının hakkını gaspettiğini. Bu yüzden bilge geçinen sinsilere ve kabadayı geçinen akbabalara karşı doğruluğun cesaretiyle hareket etmek gerekiyor. Elif Nida Göksu UTANÇ DUYUYORUM Acı dolu bir fotoğraf… Baktıkça içim parçalanıyor. Sadece bakabildiğim için kendimden, benliğimden ve insanlığımdan utanıyorum. Açlığın böylesine ilerlediğini ve bu kadar geri dönülemez bir sorun olduğunu anlamamıştım ta ki bu fotoğrafı görene kadar. Birkaç sene önce görmüştüm, daha küçüktüm. Fotoğrafı ilk gördüğümde ağlamaktan gözlerim şişmişti. Annemle babam benimle konuşup sakinleştirmeye çalışsa da ben etkisinden çıkamıyordum. Daha o yaşlarda beni bu kadar etkisi altına alan fotoğraf hâlâ aynı etkiyi yaratıyor bende. Baktıkça gözyaşlarıma hâkim olamıyorum, içim acıyor. Afrika burası. Kemiklerini rahatlıkla sayabildiğimiz, açlıktan ölmek üzere olan Afrikalı bir çocuk ve başında onu yemek için bekleyen bir akbaba var. Yazması ve okuması oldukça kolay… Kevin Carter’ın fotoğrafını çektiği bu çocuk gıda kampına doğru sürünerek gidiyor. Kim bilir kaç zamandır aç ve susuz, kaç gündür ölmeyi bekliyor. Peki, bu fotoğrafı çekmek ya da bu fotoğraf hakkında yazılar yazmak kime ne fayda sağlıyor? Farkındalığı artırmak için mi bunların hepsi? Yetmedi mi bu kadar uğraşı, ulaşamadık mı hâlâ amacımıza? Ulaşamadık. Ulaşsaydık eğer, bu fotoğraftaki gibi birçok çocuk da hâlâ açlıkla savaşmazdı. Birçok haber kaynaklarından öğrenebiliriz Afrika’daki açlık sınırını. Her gün ne kadar çok insanın, çocuğun aç ve susuz kaldığını, yeterince yardımın olmadığını veya bu denli önemli bir meselenin bile siyasi bir tarafı olduğunu göz ardı edemeyiz. Öfkem sadece bizi veya dünyayı yönetenlere değil. Öfkem kendime, size ve bu fotoğrafı görmüş, her şeyin farkında olanlara. Hepsi gözümüzün önünde gerçekleşirken biz sıcacık evimizde kahvaltının, öğle yemeğinin, akşam yemeğinin hatta ve hatta ara öğünlerinin derdindeyiz. Kendi sağlığımız için bir sürü kitap okuyoruz, ne yemeli ve yemeliyiz? Ne kadar su içmeliyiz? Her üç kişiden biri diyetisyen veya şu çok ünlü olan yaşam koçlarına gidiyor. Ne kadar çok para yatıyoruz kendimiz için, küçücük ve açlıktan ölen o çocukları düşünmeden. Belki de saçma buluyorsunuz bu dediklerimi, ‘sana ne Allah aşkına herkes kendi derdinde’ diyorsunuz. Ne diyeyim, cevap veremiyorum. Zaten asıl sorun da bu, ‘Herkes kendi derdinde’. Yaşam koçlarıyla çalışıp, arzulanan bir vücuda sahip olup, sosyal paylaşım sitelerine boy boy fotoğraflarınızı koymak sizin derdiniz olsun. Bırakın yiyecek çöp bulamadıkları için, gıda kampına sürüklenirken akbaba tarafından yenmek de açlıktan ölmek üzere olan insanların. Derdi herkese olanlara kızgın olduğum kadar kendime de kızgınım aslında. Yirmi yaşındayım, her şeyin farkındayım ve insanlık için hiçbir şey yapmadım. Bir şeyler yapmak istiyorum, bir çözüm bulmak. Kökünden halledemesek bile birkaç çocuğun hayatını kurtarabilmek, farkındalık yaratmak ve o çocuklar için umut olmak istiyorum. Düşünsenize açlık sınırındaki çocuklar için yaşayan herkesten bir lira topladığımızı. Bizim için küçük ama onlar için kocaman bir para. Belki de bir umut. Açlıkla savaşmak için kurulmuş birçok yardım kuruluşları da var. Bunlardan birine katılmak en azından küçük yardımlarda bulunmak çok da zor olmasa gerek. Küçük bir yardım ve bir sürü hayat kurtulur. Bir çocuğun yemek yeme imkânının olmaması ve ölümünün bu yüzden gerçekleşmesi bana fazlasıyla acı veriyor. Her insanın temel ihtiyacı yemek yiyebilmek ve yaşayabilmek olmasına rağmen bunları elde edemeyen bir sürü çocuğun olduğu bir dünyada yaşıyoruz. Küçücük çocukların, çocukluk zamanlarını yaşayamadan, hiçbir şeyden habersiz sokakta arkadaşlarıyla saklambaç oynayamadan bu dünyadan yitip gitmelerini seyretmek, bilmek beni fazlasıyla üzüyor. Daha ne kadar süre böyle acı verici olaylarla yüzleşeceğiz bilmiyorum ama yüzleşeceğimizi bilmek beni korkutuyor. KAYNAKÇA Cater, Kevin. (27 Nisan 1994). Vulture Stalking a Child. Sudan, Afrika. Alperen BALCI YARIM AŞKLAR KOLEKSİYONU Neyi çok seversek aşkımız onadır. “Aşırı sevgi ve bağlılık duygusu” anlamına geliyor zaten aşk. İnsanlar başka başka olduğu gibi aşırı bir sevgi ile bağlandıkları da başka başkadır. Nelere âşık değildir ki insanlar: kemana, kaleme, gezmeye, yazmaya, kitaba, paraya, Leyla’ya, vatana… İnsanların değişik aşklarından hareketle insanlık tarihini aşkların tarihi olarak da okuyabiliriz. Edison’un ampule aşkı, Kristof Kolomb’un keşfetme aşkı, İbni Sina’nın bilime aşkı, Fatih Sultan Mehmet’in İstanbul’a aşkı, Yahya Kemal’in şiire aşkı… Bunlar büyük aşklar, insanlık tarihine iz bırakabilen aşklar… Bir de acıları vardır, aşk hikâyelerinden okuduğumuz: Leyla ile Mecnun’un, Aslı ile Kamber’in, Ferhat ile Şirin’in aşkları. Sevginin ve duygusal bağlılığın zirveye çıktığı bu aşklar, asıl aşklardır. Gel gör ki bunlar hep yarım kalmış aşklardır, mutlu sona ulaşılamamıştır; sevenler aşkları için canlarını vermişler ama muratlarına erememişlerdir. Onlar, Fatih Sultan Mehmet, Edison, Kristof Kolomb gibi aşkta başarılı olan, aşklarını yarıda bırakmayan kişiler değildir. Ya bizim aşklarımız ne durumda? Asıl önemlisi budur bana göre. Yüreğimizdeki sevdalarımız ne durumda? Sevdiklerimizle aramız nasıl? Onların peşine Kerem gibi mi düşüyoruz yoksa Edison gibi mi? Kalbimize ışıklar yakıp aşkımıza kavuşabilmek ve aşkın ışıttığı bir dünya kurup orada mutlu mesut yaşayabilmek için çabalıyor muyuz? Bir aşka doğru birkaç adım atıp önümüzdeki sevgilinin uçup gittiğini görünce başka sevgililer peşine mi düşüyoruz? Aşklarımız hep yarım mı? Kişisel tarihimizde yarım kalan aşklar koleksiyonu mu yapıyoruz? Bu sorularla kendimi sorguladığımda ne yazık ki kabarık bir koleksiyona sahip olduğumu görüyor ve üzülüyorum. Yenilgilerimi görmek üzüyor beni. İçim kanıyor. Sevdalarımı yarım bırakmak, kendime saygısızlık yapmak üzüyor beni. Bir insanın aşkın peşinden sonuna kadar gidebilecekken yarıda bırakması kendine olan saygısızlığı değil midir? Spor aşkımızı bir düşünelim. Hepimiz futbola, basketbola, güreşe vb. sevdalanmışızdır bir dönem. Bu alanda kendimizi kanıtlamak, bir takımda oynamak, büyük başarılar elde etmek, paralar kazanmak sevdasına kapılırız. Geceleri kalkar gizli gizli NBA maçları izleriz, ileride orada oynayan bir basketbolcu olarak görmek isteriz kendimizi. Gidenler gibi tıpkı. Neden olmasın? Bir yol açılmışsa o yoldan yürüyenlerden biri olabiliriz. Mümkündür. Zamanla bu işin öyle kolay olmadığını görünce vazgeçmek gibi kolay olan bir yola saparız. Sporun yerine başka bir sevdayı koyarız. İyi bir gelecek için iyi bir üniversite... Elle tutulması daha kolay, kontenjanı daha fazla. Kitaplara sarılırız, soruları yutmaya başlarız ilk zamanlar. Kolaymış deriz, bizi bozmaz bu iş deriz. Kendimize bir güven gelir, rahatlarız biraz, işi gevşetiriz. Sonuçlar açıklandığında düşlediğimiz noktanın uzağında buluruz kendimizi. Kıyısından köşesinden bir üniversiteye kapak atma telâşı başlar bu defa, asıl aşklar yine yarım kalmıştır. Bir iç burukluğu ile yürümeye devam ederiz hayatı. Çünkü durmak yok. Aşklar ve zaman sürekli akmaktadır. Geride yarım kalmış aşklar bıraka bıraka yürüyoruz hayatı. Galiba hayatın gizli kanunlarından biri de bu. Her şeyi elde etmek, dünyayı mutlu aşklar ülkesin çevirmek mümkün değil. Herkesin istediğini elde ettiği bir dünya yok. O zaman her Türk genci NBA oyuncusu olur, herkes en iyi üniversitede okur, herkes en çok kazanan şirketin CEO koltuğunu elinde tutardı. Böyle bir dünya yok ne yazık ki! Küçük küçük dünyalarda küçük aşklarla yaşanan hayatlar var. Bunlar da güzel aslında. Hayata mutluluk katacak güzellikler o küçük aşklarda gizli. Evimizde yetiştirdiğimiz çiçeklerde, kullandığımız mütevazı arabalarda, küçük ama şirin evlerimizde, yazmayı başardığımız küçük öykülerde, koleksiyonumuzu oluşturan dolma kalemlerde... Elimizde kalan büyük yarımlarda değil küçük tamlarda. Bunları kabullenmek büyük aşkların peşini tümden bırakacağımız anlamına da gelmemeli. Aşk peşinde koşmaya devam… Ölümün kollarına teslim olana kadar hep büyük aşkların peşinden koşacağız. Bizi hayatta tutan aşkımızdır çünkü. St Clair Vanessa’nın Yarım Kalan Aşk adlı romanını bu duygular içinde okudum. Roman, bir teselli gibi geldi bana. Yarın kalan aşkların sadece bana özgü olmadığını görmenin buruk sevincini yaşadım içten içe… Aşkın yarım kalanı efsanedir dedim kendi kendime. Leyla Mecnun’a, Kerem Aslı’ya, Ferhat Şirin’e kavuşsaydı biz hiç bilmezdik belki onların hikâyelerini. Bunlar tamam da tepemde ampul sallanıp dururken Edison’a ne diyeceğim? … Kaynakça Vanessa, St Clair. “Yarım Kalan Aşk”. İstanbul: Epsilon Yayınevi: 2016 Yasemin Payaslıoğlu 21400206 BİZ DE VARIZ Ah canım dünyamın canım insanları… Birbirimize ne kadar da kötü davranıyoruz. Sadece birbirimize de değil tüm dünyaya, bayağı içinde yaşadığımız bize can veren toprak, hava, su karışımı güzel dünyaya da. Ama şu an onun üstünde duramayacak kadar fazla kötü davranıyor herkes birbirine. Konsere giden küçücük çocuklara saldırıyorlar, sokakta yürüyen tanımadıkları insanlara, hatta bazen tanıdıklarına bile… Ve kimse buna bir şey demiyor. Üstüne üstlük insanlara apaçık ayrımcılık yapan adamları başa getiriyorlar. Herkes açık seçik yapmıyor o yüzden resmi olarak parmakla gösterebileceğim tek kişi Trump. Afrikan-Amerikan, Meksikalı, İslam kökenli olsun herkesi düşman bellemiş durumda kendine. Onlar sadece durmuş gündelik hayatlarında yaşarlarken bir anda kendilerini kapı dışı buluyorlar. Irkçılık tabi ki son dönemde çıkmış bir şey değil. Ancak azaldığı sanılıyordu. Bunun sebebi de insanların artık ırkçılığı içselleştirmiş olması bence. Amerikana kitabında anlatılan ırkçılık gibi. Suriyeli birini görünce yol değiştirmek, eşit eğitim ve becerilere sahip iki insan arasından beyaz olanı tercih etmek gibi. Refleks haline dönüşmüş durumda. Ve buna yeterince insan ses çıkarmıyor. Bu içselleştirmesini fark eden ve yanlış olduğunu anlayan insanlar sayıca o kadar az ki sesimizi duyurabilmek için bir yerlerimizi yırtmamız gerekiyor. Ancak herkes inanılmaz derecede yorgun. Kimse daha fazla uğraşmak istemiyor. Çünkü kimse dinlemiyor sanıyoruz. Ancak dinleyenler var. Küçük çocuklar, daha her şeyi içselleştirememiş, küçük çocuklar var etkileyebileceğimiz. Doğru kaynaklara ulaşabileceklerinde düzenin yanlışlığını anlayabilecek küçük çocuklar… Ancak onlara bu kaynakları sunmamızı engelleyen de kapı gibi politikacılar var. Her lafı sansürleyen, onlarla aynı fikirde olmayanı hapse atan adamlar var. Harika okullarda yetişip inanılmaz bir üniversiteyi kazanmasına ve diğer adaylardan daha iyi olmasına rağmen rengi farklı olduğu için tercih edilmeyen insanlar sadece kitaplarda geçmiyor. Sanki hikâye gibi dinliyoruz ancak bunları gerçekten yaşamakta olan insanlar var. Acı çeken, sanki kurban değil de suçlu gibi gösterilen insanlar… Ellerinden gelenin en iyisini hatta daha da iyisini yapsalar da belli başlı kişiler tarafından şeytanlaştırılmış, bu yüzden acı içinde hayatlar var. Tamamen silahsız bir şekilde polisin tüm emirlerine uyan ancak yine de sadece sokakta yürüdüğü için vurulan bir çocuk var. Çocuk yahu! Zararsız, silahsız, alt tarafı hava almaya çıkmış bir çocuk! Tek suçuysa “zenci” olmak. Çünkü hepsi birer suçlu ya, “O da kesin bir şeylerin peşindeydi” denilip vurulan bir çocuk. Artık yok. Yasemin Payaslıoğlu 21400206 Rengi, cinsiyeti, cinsel yönelimi farklı diye birbirimizi öldürüyoruz. Savaşıysa ne yazık ki parası ve gücü olan, sesini duyurabilenler kazanıyor. Bu savaşı nereye kadar sürdürecekler bilmiyorum ve öğrenmek dahi istemiyorum. “Kürtaj cinayettir!”, diye bağırarak insan hayatına önem verdiğini söylemeye çalışan ama sonra gidip Meksikalı diye başkasını vuran insanlar beni her gün giderek korkutuyor. Orta Doğu’da yaşayan bir kadın olarak eğer yurt dışına çıkarsam göreceğim muamele beni korkutuyor. Bir kadın olarak buracıkta dışarı çıkarsam göreceğim muamele beni korkutuyor. Bir insanın kendi tercihi olmayan sebeplerden yabancılaştırılması, şeytanlaştırılması kabul edilemez olmalıyken tüm dünya bunu normalleştiriyor. Buna inanmakta güçlük çekiyorum. İyimser olmak istiyorum, insanların değişeceğini düşünmek istiyorum. Ancak birisinin bilinçaltındaki inançlarını değiştirmek ne kadar zor biliyorum. Ama bu, ayrımcılığa ve adaletsizliğe göz yummam gerektiğini göstermez. Kimse sessiz kalmamalı. İnsanın tek doğal hakkı yaşamakken bunu farklı oldukları için ellerinden almak çok çok büyük bir yanlış. Nasıl durdurulacağına dair bir fikrim yok. Ya da nasıl veya nereden düzeltmeye başlayabileceğimize… Tek bildiğim dünyanın, daha doğrusu insanların, yanlış rotada olduğu ve bunun değiştirilmesi gerektiği. Bunun için de ses çıkarmamız gerekiyor. Seslerini duyuramayanlar için, herkes için! HAYAT BEKÇİSİ Çok küçük yaştayken futbol oynamaya, izlemeye başladım. Bu alışkanlığımı bana babam kazandırdı diyebilirim. Her perşembe iş arkadaşlarıyla halı sahaya futbol oynamaya giderdi. Annem de ödevlerimi bitirdiğimi görürse babamın maçını izlemeye gitmeme izin verirdi. Bu yüzden perşembeleri kendimde bir moral, motivasyon bulup okuldan eve gelince hemen masamın başına oturur, kitabımı açardım. Babam gelene kadar ödevimi bitirmeye çalışırdım çünkü gelir gelmez çıkardı. Yetiştiremezsem gidemezdim ve o zaman kıyamet kopardı! Evde bağırmaya, çağırmaya başlardım ama annem sınıf öğretmeni olduğu ve her gün benim gibilerle uğraştığı için kararını değiştirmezdi. Sonra babamın kapıdan çıktığını duyup yaşlı gözlerimle odama çekilirdim. Her gün okul zamanı teneffüslerde ya da diğer günlerde arkadaşlarımla mahallede oynasam da küçük yaşımda belki de hayatım boyunca oynamayı ve izlemeyi en zevk alacağım sporu bana öğrettiği ve dünyadaki en iyi oyuncu olmasa da onu idolüm olarak gördüğüm için babamı maç içinde izlemenin o yaşımda çok ayrı bir yeri vardı. Küçükken izlemeye geldiğim maçlardan birisinin öncesinde çekildiğimiz bir fotoğraf, İzmir Aslında babam da benim gibi seyirci kalıyordu maçlara. Takımı fena oynamıyordu ve kaleciydi. Ayağına top değmediği maçları oluyordu. Lakin yine de tüm maç boyunca gözlerini toptan ayırmaması lazımdı çünkü ayırdığı anda hoş olmayan şeyler yaşanabiliyordu ve hiç kimse böyle şeylerin yaşanmasını istemez. Örneğin kendinizi böyle bir takımda kalecilik yaparken hayal edin. Kalede tek başınasınız. Tüm maç “Top bi’ bana gelse de benim de katkım olsa...” diye düşünüp topun size gelmesini bekliyorsunuz. Öyle bir anda birkaç saniyeliğine maçtan dikkatinizi kesiyorsunuz. Bir anda topun size son sürat geldiğini görüyorsunuz. Topu beklemediğiniz için karşılayamıyorsunuz ve karşı takım “Goooool!” diye sevinmeye başlıyor. Herhalde dünyalar başınıza yıkılırdı. Takım arkadaşlarınızın maç içindeki çabasını bir saniyelik dikkatsizlikten dolayı boş vermiş oluyorsunuz ve onları büyük bir hayal kırıklığına uğratıyorsunuz. Buradan sonrasının geri dönüşü yoktur. Sonrasında arkadaşlarınız ve takımınızın taraftarları size öfkeliyken, rakip taraftarlar sizle dalga geçerken karşı takımın kalecisi ise anlık bir sevinç yaşadıktan sonra kendisini sizin yerinize koyar. Maç bitiminde yanınıza gelir ve sizi teselli etmeye çalışır. Bir zamanlar kalede olan ve sonrasında kalem’e geçen Sunay Akın da bu yüzden kalecileri yazarlardan daha çok seviyor. Bunun sebebi ise böyle bir dayanışmayı yazarlar arasında görememesi, yazarların ön yargılı ithamlardan kaçınamaması ve birbirleri arasında empati yapamaması. Peki, gerçekten kaçımız kaleciler gibiyiz ve kaleciler gibi empati yapabiliyoruz? Sokakta yürürken hangimiz üzgün ve yıkılmış birini gördüğümüzde bir dakikalığına durup onunla konuşup ona moral veriyoruz? Hele bu sokaklar bir de büyük bir kentin sokaklarıysa... Nereden ne geleceği belli olmadığı için insanlar bu şehirlerde yaşarken biraz daha harap oluyor. Bu insanları bize ve hayata bağlayan şeylerin bu bir dakikalık, kısa ama yararlı konuşmalar olduğunu düşünüyorum. Bizim de böyle kaleciler gibi olmamız lazım. O an oyunda her kim varsa onlara hiçbir zaman sırtımızı dönmememiz ve gözümüzü daima olan biten üstünde tutmamız lazım. Üzgün birisini görüp bizden olmasa da kendimizi onun yerine koymalıyız. Sonrasında da o üzgün kişi rakibimiz de olsa moral verebilmeliyiz. Ancak böyle hep beraber mutlu olabiliriz. Eğer günlük hayatın koşuşturmasında kenarda köşede hüzne kapılmış insanları görüp birkaç dakikamızı ayırmayıp onlarla bu konuşmaları yapmazsak toplum olarak hiçbir zaman refaha ulaşamayacağımızın kanısındayım. Lakin ilk önce toplum olarak yükselmek istiyorsak değişimi kendimizden başlatmamız lazım. Açıkçası, ben de futbol veya başka bir sporu yaparken kendimi bu dayanışma içinde buluyorum fakat benim de günlük hayatta şikâyet ettiğim insanlardan bir farkım yok. Galiba herkes kendi kalesindeyken kendini rahat hissediyor ve o zaman duygularını rahat aktarabiliyor. O yüzden yaşadığımız çevreyi kendi kalemiz olarak kanıksamamız lazım. İşte o zaman birbirimize güvenebiliriz. YAĞIZ YAŞAR KAYNAKÇA Akın, Sunay. Kalede 1 Başına. İstanbul: Türkiye İş Bankası Kültür Yayınları, 2018. 1. Nimet ÖztürkYaşam Bir Trendir, Atla ! Sağ mı ? Sol mu? Geçmişte, daha doğrusu çocukluğumuzda hemen hemen hepimiz cevaplamışızdır bu soruyu. Çocukken oynadığımız Puluç adlı o şirin oyunla başlarız önümüzdeki iki seçenekten birini seçip diğerine elveda demeye. Oyunu özetlemek gerekirse, oyun şu şekildedir: bir çocuk diğer çocuğun bir eline saklamış olduğu kağıt parçasının hangi elinde saklanmış olduğunu tahmin etmeye çalışır. Saklayan çocuk ellerini öne getirip sağ mı, sol mu diye sorduğunda diğer çocuğun heyecanı ve bundan aldığı zevk her ne kadar biz yetişkinlerin anlayamayacağı türden olsa da , bu durumun vermiş olduğu belirsizlik onun için apayrı bir tattır. Sonuç olarak ortada öyle büyük sorunlar doğuracak bir seçim yoktur. Çocuk arkadaşının eline sakladığı kağıdı bulmayı, doğru tahmin etmeyi başarsa da başaramasa da güler, eğlenir ve o anın tadını çıkarır çoğunlukla. Peki ya büyüdüğümüzde öyle midir? Ne yazık ki her zaman bu kadar kolay olamayabilir seçim yapmak. Bir seçim yapılacağı zaman bu seçimin doğuracağı sonucu da düşünmek zorundayızdır. Çünkü artık büyümüşüzdür ve sorumluluklarımız artmıştır. Seçimimizin ortaya çıkardığı sonuç sadece beni değil, karşımdaki arkadaşımı da etkileyecektir artık. Üstelik yapmam gereken seçimin yani önüme çıkan yol ayrımının ne vakti bellidir ne yeri. Hiç beklenmedik bir anda da karşımıza hayati seçimler çıkabilir. Hem de hayati olduklarını çaktırmadan. Peki biz yaptığımız seçimin hayati olup olmadığını nereden anlarız? Eğer altıncı hissimiz kuvvetli değilse muhtemelen ne ile karşı karşıya olduğumuzu anlayamayız. Ama yıllar geçer, çocuğun saçına aklar düşer ve çocuk anlar. Öyle bir yanlış yol seçtiğini düşünür ki doğurduğu sonuçları gördükçe kendini ve seçimini sorgular. Zamanında karşısına bir yol ayrımı çıktığında onun ne tür sonuçlar doğuracağını nereden bilebilirdi. Hayatını etkileyecek bir seçim yaptığından habersizdi. Pişmandı. Vakit geçmiş, öğrendiği gerçeklerle duyduğu pişmanlık giderek artmıştı. Böyle bir çıkmazda insanın elinden gelenin en iyisini yapması ve rahatsız olan vicdanını susturması olasıdır. Nitekim öyle de olmuş izlediğim 'Uçurtma Avcısı' adlı filmde. Bir çocuğun arkadaşına beslediği pişmanlık ağırlıklı duygular üzerinden işlenmekte. Pişmanlık demek doğru mu bilemiyorum. Sadece pişmanlık deyip geçmek yetmez. Bu duygu zaman içerisinde daha da körüklenir. Şöyle bir düşünüldüğünde, sadece tek bir anın, onun doğurduğu sonuçların tüm hayatı etkileyebilme potansiyeline sahip olması ne kadar da ürpertici. Bundan daha da ürpertici olan ise bizim bundan bir haber oluşumuz. Pişmanlığın ağırlığı bu olgular sayesinde güçlenir. Filmde de oğlan çocuğu karışık duyguları yüzünden nasıl bir karar verdiğinin farkında olmamış, vicdanını susturup arkadaşını yarı yolda bırakmış kendince. O andan itibaren pişmanlığın ağır yükünü yavaştan yüklemeye başlamış sırtına. Peki bu yarı yolda bırakma kararı neye göre veriliyor? İrademizi kuvvetli tutabilirsek mantıklı kararlar verdiğimize emin olursak hem böylece vicdanımız da sağlam kalmış olursa , her şey yolunda olmuş olacak mıdır ? Yoksa biz ne yaparsak yapalım kader ağlarını örmüş mü olacaktır? Yaptığımız seçim belki de kitabın kapağıdır sadece ve bizim içini açıp okumamız için zamanın geçmesine ihtiyacımız vardır. Görünen olayların ötesinde farkedemediğimiz sebepler ve sonuçlar yatabilir. Verdiğim örnekteki çocuk büyüdüğünde içindeki pişmanlık da onunla birlikte büyür ve zamanı geldiğinde hatasını telafi edebileceği bir kapı açılır. İşte bu telafi gibi görünen olay yani zamanında yarı yolda bıraktığı arkadaşının şimdi oğluna bakması ve sahip çıkması belki de bu pişmanlığı yaşamasının sebebiydi. Bu denli bir yükü taşımamış olsaydı şimdiye kadar gördüğü ilk fırsatta atmazdı yükü omzundan. Tüm zaman boyunca kendimizi bir seçim yüzünden suçlamamız bu yüzden gereksizdir. Şimdilerde hata gibi görünen bir olay ilerisi için bir yatırım ve tecrübedir. Bunların farkına varsak da varmasak da şu bir gerçek ki bazen yanlış gibi görünen o seçimler bizi zamanı geldiğinde doğru yerlere götürebilir. Tereddütlü seçimlerle karşı karşıya kaldığımızda samimiyetle yolumuzdan gidip beklemeliyiz. Çünkü iyi şeyler zaman alır ve kötü şeylerin kötü olduğuna karar vermek için her zaman erkendir.Mehlika Ayşe FİŞNE 21301397 Leman MÜFTÜOĞLU Blog 5 ARADA KALMIŞLIĞIN HİKÂYESİ Ahmet Hamdi Tanpınar’ın yayınlandığı döneme damgasını vurmuş ve Türk Edebiyatı’nın en iyi romanlarından biri kabul edilen romanı Saatleri Ayarlama Enstitüsü arada kalmışlığın hikâyesidir. Batılı değerlerle Doğu’nun değer yargıları arasında sıkışıp kalmış Türk halkını temsil eden kitabın başkahramanı Hayri İrdal’ın Osmanlı Devleti’nin son dönemlerinden başlayarak Cumhuriyet’e uzanan anılarından oluşur roman. Eserin Osmanlı’dan Cumhuriyet’e uzanan zaman dilimi, karşımıza geçmişin de sorgulanışını çıkarır. Diğer karakter olan Halit Ayarcı ise Batı’yı fakat Batı’nın olumsuz yönlerini temsil eder. Nesirlerinde sosyal temalara ağırlık veren Tanpınar, Doğu’yu, Batı’yı ve her ikisinin değer yargılarını, toplumun ikisi arasında bocalayışını romanlarında sıkça işlemiştir. Saatleri Ayarlama Enstitüsü sembolik bir dil kullanılarak yazılmış bir romandır. Tanpınar ustalığını kullandığı sembolik dil ile gösteriyor; ‘Saatleri Ayarlama Enstitüsü’ gibi amacı belli olmayan bir enstitünün toplum ve yöneticiler tarafından sorgulanmadan hemen kabul görmesi Tanpınar’ın kullandığı metaforlardan. Öyle ki Tanpınar romanda Hayri İrdal karakterine enstitünün amacını sorgulatıyor. Yazar, bu metaforla Batılılaşmanın yanlış anlaşılmasından kaynaklanan, toplumun sorgulamadan kabullenişini anlatmak istemiş. Fakat Tanpınar için Batılı değerlere karşı demek haksızlık olacaktır. Tanpınar, eserleriyle toplumun yanlış anladığı Batılılaşmayı sivri bir dille eleştirmektedir. İnsan sürekli değişim içinde olan zamana nasıl ayak uydurabilir? Romanda okuyucunun cevap aradığı sorulardan biri de bu. Bence bu soruya verilebilecek en güzel cevap; geçmiş ile yaşanılan anı sentezleyerek, her ikisinden de kopmadan ayak uydurulur zamana. Ne geçmişini, anılarını silip atarak, sanki hiç yaşanmamış gibi davranarak ne de sadece içinde bulunduğu anda yaşayarak mutlu olamaz insan. Çünkü geçmişin de yaşadığımız anın da kattıkları vardır bizlere. Geçmişimiz, anılarımız bizlere adeta bir insan gibi öğüt verir; yaptığımız hataları hatırlatır ve tekrarlamamamızı öğütler. İçinde bulunduğumuz an ise bize verilen ikinci bir şanstır yapılan hataları tekrar etmemek ve güzel anılar biriktirebilmek için. İnsan; geçmişe, anılarına neden özlem duyar? Belki de içinde bulunduğu zamana yetişemediği için. Her şeyde olduğu gibi ‘yetememe’ duygusu insanı kemiren, onu yaptığı hiçbir işten memnun etmeyen; hissettiği duygulardan tatmin etmeyen, mutsuz kılan bir duygudur. İnsan da tatmin olduğu, mutlu olduğu zamanlara geri dönmek ister. Bence budur geçmişe duyulan özlemin nedeni. Romanın başkahramanlarından biri olan Hayri İrdal da geçmişe karşı özlem duyan bu yüzden geçmişle yaşadığı an arasında sıkışıp kalmış bir karakter. Onun sıkışıp kalmışlığı Doğu ile Batı’yı sentezleyemeyip yeni bir kültür oluşturamamasından kaynaklanmakta. “…Dinlemesini biliyorsun ki bu mühim bir meziyettir. Hiçbir işe yaramasa bile insanın boşluğunu örter, karşısındakiyle aynı seviyeye çıkarır”(syf.22-23). Dinlemeyi bilmek gerçekten önemli bir özellik. Tanpınar’ın da dediği gibi önce aynı seviyede olabilmek gerekir karşıdakiyle iletişim kurabilmek için ve aynı seviyeyi dinlemeyi bilmek sağlar insana. İnsan karşısındakine bir şey anlatmaya çalışmaktansa önce dinlemeyi öğrenebilmeli. Birey olarak da toplum olarak da en büyük sorunumuz karşıdakini dinlememek, duygularını anlamaya çalışmamak, duygularını önemsememek ve kendimizden farklı olanı dışlamak. Toplum bazında da yaşanan anlaşmazlıkları, savaşları çözmenin tek yolu biraz empati yapabilmek. Empatinin yolu ise önce dinlemekten geçer. Dinlemeyi öğrenemezsek insan olarak birbirimize kötü davranmaya, aynı düşüncede olmadığımıza zulmetmeye ne yazık ki devam ederiz. ” şu hakikati kendi hayatım bana öğretti: İnsanoğlu insanoğlunun cehennemidir. Bizi öldürecek belki yüzlerce hastalık, yüzlerce vaziyet vardır. Fakat başkasının yerini hiçbirisi tutamaz.”(syf.143). Sözü Geçen Çalışmalar Tanpınar, Ahmet Hamdi. Saatleri Ayarlama Enstitüsü. İstanbul: Dergâh,2004. Beril TAYFUN 21502696 1 YÜZLEŞMEK Hayatta yaptıklarımızdan, verdiğimiz ve veremediğimiz kararlardan ne kadar sorumluyuz? Ne kadar bilinçli yaşıyoruz, yaptığımız seçimlerden ötürü kendimizi ne kadar sorumlu tutuyor, ne kadar suçluyoruz? Bu sorular Kevin Carter’ın akbaba ile kız çocuğunu gösteren Pulitzer ödüllü fotoğrafının hikâyesini öğrendiğimde aklımdan ilk geçenlerdi. Sudan’da çekilen fotoğraf belki bazıları için dünyadaki adaletsizlik ve acımasızlığı gösteriyordu, ancak ben bu fotoğrafa baktığımda daha farklı şeyler düşünüyordum. İnsanın aslında vahşi doğaya ait olduğunu görüyordum ve gerçekte acımasız olanın oradaki akbabadan çok insanın kendisi olduğuna inanıyordum. Dünyanın başka bir yerinde istediği her şeye sahip olan ve son model yeni bir araba, ev, elbise almayı düşünen birileri vardı; onlar isteselerdi elbet bir değişim yaratabilirlerdi… Acımasız olan ne fotoğrafçı, ne akbaba ne de bu resmi insanın yüzüne vuran gazetecilerdi… Acımasız olan insanın kendisiydi… Fotoğrafı çeken Carter, yardım merkezine yürümeye çabalayan bu kız çocuğuna bulaşıcı hastalık taşıma ihtimalinden ötürü dokunmayacak, sadece akbabayı kovalayıp kaldığı kampa geri dönecekti. Ve bu kararı aldığı andan itibaren hayatı değişecekti… Fotoğraf ün kazandıkça insanlar kız çocuğuna ne olduğunu soracak ve o gün aldığı kararın pişmanlığını yaşayan Carter kendi hayatına son verecekti… Belki de bir fotoğraf bir hayata bedeldi… O gün orada yanlış bir karar verdiğine inanan Carter kendisini suçlamış, kendi vicdanıyla yüzleşmiş ve intihar etmişti… İnsanın kendi vicdanı gerçek adaletti belki de… Carter’ın hayatını sonlandırması aslında insanlık adına çok önemli bir şey söylüyor ve içimizde vicdanı ile hareket edebilenlerin halen var olduğunu gösteriyordu. Carter belki bazılarına göre korkaktı, verdiği kararın sonuçlarına katlanamadığı için kaçmıştı bu dünyadan. Belki de hepimizden daha cesurdu, böyle bir fotoğrafı çekmiş ve insanların yüzüne vurmaktan, acı gerçekleri haykırmaktan çekinmemişti. Öyle ya da böyle, o gün o kız çocuğunu bırakmaktan dolayı duyduğu vicdan azabı bir türlü onu bırakmamış ve bu işkenceye son vermek için intihar etmişti. Carter’ın intihar mektubunda yazdıkları aslında ne kadar acımasız bir dünyada yaşadığımızı gösteriyordu: “Depresif hissediyorum… telefonsuz…kira için para…çocuk bakımı için para…borçlar için para...para!!! Ölülerin cesetleri, öfke ve acıların canlı hatıraları peşimi bırakmıyor… Aç veya yaralı çocuklar, Beril TAYFUN 21502696 2 katiller…”1 demişti Carter. İnsanoğlunun para ve güç takıntısını ve bunları elde etmek için her türlü zalimliği yapacağını anlatmıştı aslında. Belki de fotoğrafta akbaba yerine bir insan olsa hiçbir şey değişmezdi… İnsanlar da kendi aralarında bir vahşi doğada değiller miydi zaten? Fotoğrafla ilk karşılaştığımda ve Carter’ın çocuğu ortada bırakıp kendi kampına döndüğünü öğrendiğimde içim nefretle dolmuştu. Carter’ın açıklaması da acımasızca bir bahane gibi görünmüştü gözüme. Kim hastalık taşıyabileceği bahanesiyle
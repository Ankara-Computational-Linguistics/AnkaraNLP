ve The Fame Ball Tour'un bitiminden birkaç ay sonra ikinci dünya turnesi The Monster Ball Tour'u başlatmasına neden oldu. Mayıs 2011'de sona eren, eleştirmenlerin beğendiği ve ticari olarak başarılı olan turne bir buçuk yıldan fazla sürerken $227,4 milyon hasılatla tüm zamanların en çok hasılat yapan turnelerinden biri oldu. New York'ta Madison Square Garden'daki konserler HBO'da "" adlı programda gösterildi. Gaga ayrıca albümden şarkıları, aralarında Birleşik Krallık Kraliçesi II. Elizabeth'in de katıldığı 2009 Royal Variety Performance, Elton John ile piyano düeti yaptığı 52. Grammy Ödülleri ve Gaga'nın üç ödülle ayrıldığı 2010 BRIT Ödülleri'nin bulunduğu uluslararası etkinliklerde seslendirdi. Ayrıca Michael Jackson'ın Londra'da The O Arena'daki This Is It konserlerinde açılış sanatçısı olsa da, Jackson'ın hayatını kaybetmesi üzerine etkinlikler iptal edildi. 2009'da Gaga, Monster Cable Products firmasıyla Heartbeats adında, üstü mücevherlerle kaplı bir kulaklık yapmak için çalışmalara başladı. Ocak 2010'da Polaroid adlı şirketin yaratıcı yönetmeni olan Gaga, ilk üçlü yeni ürün olan Grey Label'ı 2011 Consumer Electronics Show adlı elektronik fuarında tanıttı. Eski yapımcısı ve eski erkek arkadaşı Rob Fusari, Gaga ile olan iş birliği nedeniyle sanatçının yapım şirketinin gelirlerinden %20 pay iddia etti ve Mermaid Music LLC aleyhine dava açtı. New York Yüksek Mahkemesi davayı ve Gaga'nın açtığı karşı davayı reddetti. Bu çekişmeye ek olarak Gaga'ya sistemik lupus eritematozus teşhisi kondu ama semptomlardan etkilenmediği iddia edildi. Larry King ile yaptığı bir röportajda Gaga, semptomlardan kaçınmayı ve sağlıklı bir yaşam tarzı benimsemeyi umduğunu belirtti. Gaga, Şubat 2011'de "Born This Way"i aynı adlı ikinci stüdyo albümünün çıkış single'ı olarak yayımladı. "Billboard" Hot 100 listesine ilk sıradan giren şarkı, liste tarihinin bininci bir numaralı single'ı oldu. İkinci single "Judas" pek çok büyük müzik marketin listelerinde ilk ona girerken "The Edge of Glory", dijital mağazalarda başarı yakalamasının ardından single olarak yayımlandı. 23 Mayıs 2011'de yayımlanan "Born This Way", ABD'de ilk haftasında 1,108 milyon kopya satarak "Billboard" 200 listesine bir numaradan giriş yaptı ve yirmiden fazla ülkede liste başı oldu. Dünya genelinde sekiz milyondan fazla satışa ek olarak "Born This Way", Gaga'nın üçüncü kez art arda aday gösterildiği Yılın Albümü dâhil üç Grammy Ödülü'ne aday gösterildi. Albümün sonraki single'ları "Yoü and I" ve "Marry the Night" ise önceki single'ların yakaladığı uluslararası başarının gerisinde kaldı. Temmuz 2011'de "Yoü and I"ın klip çekimleri sırasında Gaga, oyuncu ve model Taylor Kinney ile tanıştı. İkili kısa süre içinde çıkmaya başladı. "Born This Way" albümüne destek niteliği taşıyan The Born This Way Ball adlı turne, 27 Nisan 2012'de başladı ve Şubat 2013'te sona erdi. Fakat sağ kalçasındaki yırtıktan dolayı Gaga, turnenin kalan gösterilerini iptal etti. Kısa süre sonra kalça ameliyatı geçirdiğini ve iyileşmekte olduğunu doğruladı. Gaga'nın PPL tarafından Birleşik Krallık'ta 2011'in en çok çalınan ikinci sanatçısı olduğu açıklandı. Aynı yıl Gaga, $90 milyon kazancıyla Celebrity 100 listesinin zirvesine oturdu ve Dünyanın En Güçlü Kadınları listesinde on birinci sırada yer alarak en yüksek sırayı elde eden sanatçı oldu. Mart 2012'de, "Born This Way" satışları ve The Monster Ball Tour geliri dâhil $25 milyon kazançla "Billboard"'un en çok kazananlar listesinde dördüncü sırada yer aldı. Bu dönemde, Tony Bennett ile "The Lady Is a Tramp" şarkısının caz versiyonunu kaydetti ve animasyon filmi "Gnomeo & Juliet" için Elton John ile düet yaptı. Sydney Town Hall'da "Born This Way"i tanıtmak için ve eski ABD Başkanı Bill Clinton'ın 65. doğum günü kutlamaları dolayısıyla tek sefere mahsus sahne aldı; Marilyn Monroe'yu anımsatan sarı bir perukla "Yoü and I"ı seslendirdi. Televizyon performansları arasında eleştirmenlerce beğenilen, 5,749 milyon Amerikalı tarafından izlenen ve dördüncü EP'si "A Very Gaga Holiday"in yayımlanmasına yol açan "A Very Gaga Thanksgiving" adlı Şükran Günü özel yayını yer aldı. Mayıs 2012'de Gaga, "Simpsonlar"ın 23. sezonunun final bölümü "Lisa Goes Gaga"da animasyon hâliyle konuk oyuncu oldu. Ayrıca Bennett'in "The Zen of Bennett" (2012) adlı belgeselinde yer aldı. Bir sonraki ay, Coty, Inc. ile birlikte hazırladığı ve Eylül 2012'de dünya genelinde satışa sunulan ilk parfümü Lady Gaga Fame'in duyurusunu yaptı. 2012'nin başında, yapımcı Fernando Garibay ile çalışırken üçüncü stüdyo albümü "Artpop"ta yer alacak şarkıların gelişmeye başladığını duyurdu. Albüm çalışmaları The Born This Way Ball turnesi sırasında da devam etti. Niyetinin dinleyicilerine "gerçekten iyi zaman geçirtmek" olduğunu belirten sanatçı, albümü "kulüpte geçirilen bir gece" gibi tasarladığını belirtti. "Artpop", Kasım 2013'te yayımlandı. Eleştirmenlerin karışık tepkisine rağmen, "Billboard" 200 listesine ilk sıradan giriş yaptı ve Temmuz 2014 itibarıyla 2,5 milyon kopya sattı. Albümden yayımlanan "Applause" ve R&B şarkıcısı R. Kelly ile düet yapılan "Do What U Want" single'ları ticari başarılar yakaladı. Üçüncü single "G.U.Y." ise Gaga'nın listelerde en az başarı gösteren single'ı oldu. Mayıs 2014'te Gaga, konseptini ArtRave tanıtım etkinliğinden alan adlı turneye çıktı. $83 milyon hasılat elde eden turne, The Born This Way Ball turnesinin iptal edildiği şehirler ile şarkıcının daha önce ziyaret etmediği şehirlere uğradı. Bu arada Gaga, uzun zaman menajerliğini yapan Troy Carter ile "yaratıcılık farklılıkları" nedeniyle yollarını ayırdı ve Haziran 2014'te yeni menajeri Bobby Campbell ile birlikte Live Nation Entertainment'ın sanatçı yönetim bölümü olan Artist Nation'a katıldı. Gaga, "Forbes"un En Çok Kazanan 30 Yaş Altı Ünlüler listesinde zirvede yer alırken Celebrity 100 listesinde ve Time'ın son on yılın en etkili insanları ile ilgili düzenlediği okuyucu anketinde ikinci oldu. Gaga, Robert Rodriguez'in yönettiği "Ustura Dönüyor" (2013) adlı filmde rol aldı. Eleştirel ve ticari açıdan başarısız olan filmdeki performansından ötürü En Kötü Yardımcı Kadın Oyuncu dalında Altın Ahududu Ödülü'ne aday gösterildi. Ayrıca "Saturday Night Live"ın 16 Kasım 2013'teki bölümünün sunucusu olan sanatçı, "Do What U Want" (Kelly ile birlikte) ve "Gypsy"yi seslendirdi. 28 Kasım'da ise ABC'de "Lady Gaga and the Muppets' Holiday Spectacular" adlı kendisinin ikinci Şükran Günü özel televizyon yayınını yaptı. Yine bir Robert Rodriguez filmi olan ve 22 Ağustos 2014'te vizyona giren ""da cameo görüntüsüyle yer aldı. "Lady Gaga For Versace" adlı kampanya ile Versace'nin 2014 ilkbahar-yaz sezonunun yüzü oldu. 2014'te Amerikalı caz şarkıcısı Tony Bennett ile iş birliği yaptı ve "Cheek to Cheek" adlı bir caz albümü yayımladı. Albümün gerisindeki esin kaynağını şöyle açıkladı: ""Cheek to Cheek", Tony ile yıllar içinde kurduğum uyumlu dostluk ve ilişkiden doğdu ve tam bir iş birliğinin eseri... Çocukluğumdan beri caz söylüyorum ve bu tarzın gerçek yüzünü göstermek istedim." Genellikle olumlu değerlendirmeler alan albümle ilgili olarak "The Guardian"dan Caroline Sullivan, Gaga'nın vokallerini överken "Chicago Tribune" eleştirmeni Howard Reich ise ""Cheek to Cheek" baştan sona gerçek şeyi sunuyor." diye yazdı. "Billboard" 200 listesine zirveden giren albüm, Gaga'nın ABD'de art arda bir numara olan üçüncü albümü oldu ve 57. Grammy Ödülleri'nde En İyi Geleneksel Pop Vokal Albüm dalında ödül kazandı. İkili, "" adlı bir konser programı çekti ve Aralık 2014'te başlayıp Ağustos 2015'te tamamlanan Cheek to Cheek Tour adlı turneye çıktı. Gaga aynı yıl New York'taki Roseland Ballroom kapanmadan önce mekânda son kez yedi günlük yerleşik bir gösteri yaptı. Ayrıca Coty Inc. ile birlikte hazırladığı ikinci parfümü Eau de Gaga'yı satışa sundu. Gaga, Şubat 2015'te Taylor Kinney ile nişanlandı. "Artpop"un ardından imajını ve tarzını yenilemeye girişti. "Billboard"a göre bu değişiklik "Cheek to Cheek"in yayımlanmasıyla ve 87. Akademi Ödülleri'nde Julie Andrews'u anmak amacıyla "Neşeli Günler" (1965) filmindeki şarkılardan oluşan bir performans sergileyen Gaga'nın gördüğü ilgi ile başladı. Bu performans ile ilgili olarak Facebook'ta dünya genelinde dakikada 214.000'den fazla paylaşım yapıldı. Gaga'nın Diane Warren ile birlikte "The Hunting Ground" belgeseli için yazdığı "Til It Happens to You" adlı şarkı, En İyi Özgün Şarkı Satellite Ödülü aldı ve 88. Akademi Ödülleri'nde aynı dalda adaylık elde etti. 2015'te Gaga, "Billboard" Yılın Kadını Ödülü ile Songwriters Hall of Fame tarafından verilen Çağdaş İkon Ödülü'nü kazandı. Hayatının ilk yıllarında oyuncu olmayı arzulayan Gaga, ""de başrol oynadı. Ekim 2015'te başlayıp Ocak 2016'da sona eren ve "American Horror Story"nin beşinci sezonu olan "Hotel"de Elizabeth adlı bir otel sahibini canlandırdı. Dizideki rolüyle 73. Altın Küre Ödülleri'nde En İyi Kadın Oyuncu - Mini Dizi veya Televizyon Filmi dalında ödül kazandı. Ayrıca Tom Ford'un 2016 ilkbahar sezonu kampanyası için Nick Knight tarafından 2015'te çekilen filmde yer aldı ve "V" dergisinin on altı farklı kapağa yer veren 99. sayısında konuk editör oldu. Fashion Los Angeles Awards töreninde Yılın Editörü ödülünü aldı. 2016'da aralarında 7 Şubat'ta ABD ulusal marşını seslendirdiği Super Bowl 50, Intel ve Nile Rodgers iş birliğiyle David Bowie anısına şarkı söylediği 58. Grammy Ödülleri ve Joe Biden tarafından takdim edildiği ve elli cinsel saldırı mağduru ile birlikte "Til It Happens to You" şarkısını söylediği 88. Akademi Ödülleri'nin de bulunduğu etkinliklerde canlı performans sergiledi. Nisan 2016'da The Grammy Museum tarafından dağıtılan Jane Ortner Sanatçı Ödülü'ne layık görüldü. Temmuz 2016'da Taylor Kinney ile nişanlılığı sona erdi. "American Horror Story"nin 2016'nın son aylarında ekrana gelen altıncı sezonu ""ta Scáthach adlı bir cadıyı canlandırdı. Dizinin beşinci sezonunda canlandırdığı karakter, beşinci stüdyo albümünü etkiledi. Albümün Eylül 2016'da yayımlanan çıkış single'ı "Perfect Illusion", Fransa ve İspanya'da bir numara olurken ABD'de on beş numaraya kadar yükseldi. "Joanne" adı verilen albüm, 21 Ekim 2016'da yayımlandı. İlk haftasında ABD'de 170.000 kopya sattı ve Gaga'nın bu ülkede bir numara olan dördüncü albümü oldu. Sonuç olarak Gaga, 2010'larda ABD'de bir numarada yer almış dört albümü olan ilk kadın oldu. Bir sonraki ay yayımlanan ikinci single "Million Reasons", ABD'de dört numaraya yükseldi. Gaga, "Joanne"i tanıtmak için Bud Light sponsorluğunda gerçekleştirilen dört konserlik bir turne olan Dive Bar Tour'u düzenledi. 5 Şubat 2017'de Super Bowl LI devre arası gösterisinde tek başına performans sergiledi. Houston'daki NRG Stadyumu'nda gerçekleşen gösteride yüzlerce ışıklandırılmış insansız hava aracının gökyüzünde çeşitli şekiller oluşturmasıyla Super Bowl'da ilk kez robotik hava araçları kullanılmış oldu. ABD televizyon reytinglerine göre 117,5 milyon kişinin izlediği gösteri, 113,3 milyon kişinin izlediği final karşılaşmasını geride bıraktı. Performanstan sonra Gaga'nın albümleri 150.000 dijital satış gerçekleştirdi. Gaga, gösterideki performansıyla ayrıca En İyi Özel Televizyon Programı dalında Emmy adaylığı elde etti. Daha sonra Ağustos 2017'de başlayan ve 2018'de tamamlanması beklenen Joanne World Tour adlı turnesini duyurdu. Nisan'da 2017 Coachella Valley Music and Arts Festival'da konuk yıldız olarak sahneye çıktı. Etkinlik sırasında ilk kez seslendirdiği "The Cure" single'ını yayımladı. 22 Eylül'de "" adlı belgeseli Netflix'te gösterildi. Film boyunca kronik ağrı çekerken görülen Gaga'nın fibromiyalji rahatsızlığı olduğu ortaya çıktı. Gaga, Bradley Cooper tarafından çekilen ve 1937 yapımı aynı adlı müzikal filmin yeni sürümü olan "A Star is Born"da başrolde yer alacak ve film için yeni şarkılar yapacak. Film, Mayıs 2018'de vizyona girecek. Filmde, kariyeri sevgilisininkini gölgede bırakınca ilişkisi bozulan Ally adlı bir kadını canlandıracak. The Beatles, Stevie Wonder, Queen, Bruce Springsteen, Pink Floyd, Mariah Carey, Grateful Dead, Led Zeppelin, Whitney Houston, Elton John, Blondie ve Garbage gibi sanatçıları dinleyerek büyüyen Gaga, tüm bu sanatçılardan etkilendi. Ayrıca "hayatını değiştirdiğini" belirttiği Iron Maiden ve "en büyük hayranı" olduğunu ifade ettiği Black Sabbath gibi heavy metal gruplarını da etkilendiği sanatçılar arasında gösterdi. Gaga müzikal olarak dans-pop şarkıcıları Madonna ve Michael Jackson'dan glam rock sanatçıları David Bowie ve Freddie Mercury'ye kadar sayısız müzisyenden esinlenirken performanslarında Andy Warhol'un tiyatral yeteneklerini kullanmaktadır. Gaga'da kendi yansımasını gördüğünü belirten Madonna ile Gaga sık sık karşılaştırılmaktadır. Bu karşılaştırmalara yanıt olarak Gaga "Küstah olmak istemem ama pop müzikte devrim yapmayı kendime hedef seçtim. Bir önceki devrim 25 yıl önce Madonna tarafından yapıldı." dedi ve ekledi: "Benden daha çok Madonna'yı seven ve ona bayılan biri yoktur." Madonna gibi Gaga da kendisini sürekli değiştirmeye devam etmekte ve kariyeri boyunca aralarında Whitney Houston, Blondie'nin solisti Debbie Harry, Lily Allen, Marilyn Manson, Yoko Ono, Beyoncé, Britney Spears ve Christina Aguilera'nın da bulunduğu çeşitli sanatçıların müzik ve performanslarından etkilenmektedir. Gaga'nın üzerindeki diğer bir ruhani etki Hint fizikçi, konuşmacı ve yazar Deepak Chopra'dır. Chopra'yı "gerçek esin" olarak niteleyen Gaga, "Bana her zaman hayatım boyunca hayranlarım için çalışmamı ve hayalimle kaderimi gerçekleştirmemi hatırlatıyor." dedi. Gaga ayrıca Twitter'da Osho'nun kitabı "Creativity"den bir söz paylaştı. Osho ile arasındaki bağlantı sorulan Gaga, onun çalışmalarından etkilendiğini ve kendisi için "isyanın en iyi yolunun yaratıcılık olduğunu" belirtti ve "Eşitlik hayatımdaki en önemli şey." dedi. Modayı kendisi için önemli bir etkilenme alanı olarak tanımlayan Gaga, modaya olan düşkünlüğünün "her zaman bakımlı ve güzel" olan annesinden geldiğini belirtti. "Müzik yazarken sahnede giymek istediğim kostümleri düşünüyorum. Bu her şeyin bir arada olmasıyla ilgili -performans sanatı, pop performans sanatı, moda." sözüyle müzikal uğraşlarının doğrudan modayla ilişkili olduğunu ifade etti. Gaga stil açısından Leigh Bowery, Isabella Blow ve Cher ile karşılaştırılır. Çocukken bir şekilde Cher'in tuhaf moda anlayışını özümsediğini ve kendisine uyguladığını belirtti. Donatella Versace'yi müzü ve İngiliz moda tasarımcısı ve yakın arkadaşı Alexander McQueen'i esin kaynağı olarak varsayan Gaga, bazı çalışmalarına McQueen'i yansıttığında "Lee'yi her giyinişimde özlüyorum." dedi. Buna karşılık Versace, Gaga için "yeni Donatella" ifadesini kullandı. Andy Warhol'un Factory'sinden esinlenen Gaga'nın kişisel olarak ilgilendiği kendi yaratıcı ekibi Haus of Gaga, şarkıcının pek çok kostümünü, sahne donanımını ve saç modelini hazırladı. Larry King'e verdiği bir röportajda Gaga, kendi annesi ve anneannesinden sonra kendisi için en önemli kadının 20. yüzyılın moda ikonu Prenses Diana olduğunu belirtti ve "Prenses Diana'yı çok seviyorum. Ben küçükken üzerimdeki etkisi çok büyüktü çünkü annem ona hayrandı. Öldüğünde, asla unutmayacağım, annem ağlıyordu. Annemin birisine bu kadar bağlı olduğunu görmek çocukluğumdan kalan güçlü bir an." dedi. Gaga'nın müzikal ve performans tarzı, eleştirmenlerin çözümleme ve incelemelerinin çoğuna konu olmaktadır. Gaga, sesini ve imajını sürekli yenileyerek kendisini "özgürleştirdiğini" belirtir ve bunun çocukluğundan geldiğini söyler. Playback yapmayı reddeden Gaga -ses aralığı sık sık Madonna ve Gwen Stefani'ninkilerle karşılaştırılıyor- kariyeri boyunca vokal tarzını değiştirse de 2011'de çıkan albümü "Born This Way" için "Vokal olarak kapasiteme çok daha yakın bir seviyede." yorumunu yaptı. "Entertainment Weekly", "Sesini kullanışının ardında muazzam duygusal bir zekâ var. Sanatçılığın ciğer gücünün aksine nüansta bulunduğunu bildiği için ses yeteneğiyle neredeyse hiçbir şarkıyı ezmiyor." diye yazdı. İlk şarkılarının sözleri entelektüel dürtülerden yoksun olduğu için eleştirilse de "[Gaga] neredeyse hiç çabalamadan hareket etmenizi ve zevk almanızı sağlıyor." Gaga "tüm iyi müziklerin piyano başında söylenebileceğine ve yine de birer hit olabileceğine" inanıyor. Şarkılarında çok çeşitli konular işledi: "The Fame" (2008) yıldız olma arzusuna odaklanırken "The Fame Monster" (2009) ünün karanlık yanını canavar metaforlarıyla ifade ediyor. "Born This Way" (2011) İngilizce, Fransızca, Almanca ve İspanyolca söylenirken aşk, seks, din, para, uyuşturucu, kimlik, kurtuluş, cinsellik, özgürlük ve bireysellik gibi Gaga'nın tartışmalı şarkı yazımı temalarını içeriyor. Müzik tarzı elektropop ve dans-pop olarak tanımlanmaktadır ve müziğinin yapısı 1980'lerin klasik popu ve 1990'ların Europopundan etkilenmektedir. İlk stüdyo albümü "The Fame", "The Sunday Times"ın "Müzik, moda, sanat ve teknolojiyi birleştiren Gaga, Madonna, 'Hollaback Girl'deki Gwen Stefani, 2001'deki Kylie Minogue veya şimdiki Grace Jones'u anımsatıyor." diye yazmasına ve "The Boston Globe"un "Kızımsı ama güçlü sesi ve neşeli ritimleriyle... Madonna'dan Gwen Stefani'ye kadar belirgin etkilenmeler taşıyor." yorumunu yapmasına neden oldu. Müzik eleştirmeni Simon Reynolds, "Gaga ile ilgili her şey electroclashten, özellikle 1980'ler olmayan müzik hariç, Auto-Tune ile parlatılmış acımasızca akılda kalıcı edepsiz poptan ve alttan desteklenen R&B benzeri ritimlerden geliyor." dedi. "Yetmişlerin glam rock tarzına, ABBA'nın diskosuna ve Stacey Q'nun gerilemelerine" yer veren sonraki kayıt "The Fame Monster", Gaga'nın taklit zevkine tanık olurken "Born This Way" ayrıca çocukluğundan kayıtları kullandı ve hâlâ öncülleri gibi "elektro ritimler ve Euro disco nakaratlara" sahip ama opera, heavy metal, disko ve rock and roll gibi çeşitli tarzlar barındırmaktadır. "Albümde hoş bir an yok, fakat en deli hâlinde bile müzik duygusal detaylarla dolu." diye yazan "Rolling Stone", yazısını şöyle sonlandırdı: "Gaga ne kadar aşırılaşırsa o kadar dürüst oluyor." 2014'te çıkan "Cheek to Cheek" ile birlikte Gaga, caz tarzına ilgi göstermeye başladı. Eleştirmenler, müziğe olan sevgisi ve albümde seslendirdiği şarkılar nedeniyle takdir ettikleri Gaga'nın tarz değiştirmeye çalıştığını ve "ritmik açıdan basit ve haykırışlı" sesinin gerçek bir caz müzisyeninin sesi yerine bir Broadway şarkıcısının sesine benzediğini ifade ettiler. Sürekli değiştirdiği kıyafetleri ve provokatif görselleri ile Gaga'nın klipleri genelde kısa film olarak kabul edilmektedir. Gaga "Provokatif olmak sadece insanların dikkatlerini çekmek için değildir. İnsanları gerçekten, olumlu olarak etkileyen bir şeyi söylemektir." ifadesini kullandı. Yazar Curtis Fogel'a göre, yaygın feminist temalarına ek olarak bondage ve sadomazoşizm ögeleri de içeren Gaga kliplerine şekil veren üç ana tema "seks, şiddet ve güçtür". Kendisini "biraz feminist" olarak tanımlayan ve "cinsellikle kadınları güçlendirdiğini" savunan Gaga, aynı zamanda genç kadınları inandıkları şey uğruna mücadele etmeleri için yüreklendirmektedir. Pop eleştirmeni Ann Powers "Gaga sadece tamamen özgün olduğu iddiasını yinelemiyor, ayrıca pop kültüründen kaynaklanan bir kişiliği inşa etmenin bir kişinin doğrularının ifadesi olabileceği hakkında felsefik bir duruşun ve biraz da feminizmin inceliklerini işliyor." dedi. Sanatçının kliplerinin özetinde ise "Rolling Stone", "Lady Gaga kliplerine kısıtlama için bakan var mı?" retoriğini kullandı. Performansları "oldukça eğlenceli ve yenilikçi" olarak tanımlanırken 2009 MTV Video Müzik Ödülleri'ndeki kan fışkırtan "Paparazzi" performansı MTV News tarafından "şaşırtıcı" olarak nitelendirildi. Gaga, "kana bulanmış" temasına The Monster Ball Tour'da da devam etti ve İngiltere'de, bir taksi sürücüsünün 12 kişiyi öldürdüğü olayın ardından ölenlerin aileleri ve bazı hayranları tarafından protesto edildi. Sıra dışılığı 2011 MTV Video Müzik Ödülleri'nde de devam etti: törene erkek kılığında ikinci kişiliği Jo Calderone olarak katıldı ve "Yoü and I"ı söylemeden önce sevda ile ilgili bir monolog yaptı. Gaga'nın koreografı ve yaratıcı yönetmeni Laurieann Gibson dört yıl boyunca performansları ve klipleri için şarkıcıya malzeme sağladı. Fakat ikili Kasım 2011'de ayrıldı; Gaga, Gibson'ın yardımcısı Richard Jackson'ı işe aldı. Konu ayrıntılı gösterileri olunca Gaga mükemmeliyetçi olduğunu kabul etti. "Çok otoriterim. Bir ışık bile sönse deli gibi bağırabilirim. Ayrıntılara dikkat ediyorum -gösterinin her dakikası kusursuz olmalı." Gaga'nın müziği, tarzı ve kişiliği ile ilgili farklı görüşler bulunmaktadır. Rol model olarak bulunduğu konum, hayranlarına yaşattığı özgüven patlaması, öncü ve moda ikonu olarak sektöre nefes aldırması dolayısıyla dikkat çekmektedir. Eleştirmenler sanatçının pop müzikteki özgün yerine, popüler kültürdeki yeni hareket ihtiyacına, Gaga'nın modern sosyal konulara getirdiği ilgiye ve sanatının öznel doğasına dikkat çektiler. Gaga'nın modern kültür üzerindeki etkisi ve küresel üne kavuşması ışığında Güney Karolina Üniversitesi'nden sosyolog Mathieu Deflem 2011'de sanatçının üne kavuşmasının sosyolojik boyutlarını aydınlatmak amacıyla "Lady Gaga ve Ün Sosyolojisi" adlı bir kurs başlattı. ABD Başkanı Barack Obama, bir yardım etkinliğinde 16 inç yüksekliğinde topuklu giyen ve dolayısıyla odadaki en uzun kadın olan Gaga ile karşılaştıktan sonra o anı "korkutucu" olarak nitelendirdi. 2008'in sonuna doğru, tarz, şaç ve makyajlarında benzerlikler bulunan Gaga ve Aguilera arasında karşılaştırmalar yapıldı. Aguilera, "Gaga'dan tamamen habersiz olduğunu" belirtti. Karşılaştırmalar, Aguilera "Not Myself Tonight" single'ına klip çekince 2010'da da devam etti. Eleştirmenler şarkı ve klibi ile Gaga'nın "Bad Romance" klibi arasında benzerlikler buldu. Barbara Walters 2009'da ABC News'daki programı "10 Most Fascinating People" için Gaga ile röportaj yaptığında, şarkıcı şehir efsanesi hâline gelen interseks olduğu iddialarını reddetti. Bu konu hakkında yanıtladığı bir soruda "İlk başta çok ilginçti. Ama bir bakıma kendimi çok hermafrodit gösteriyorum ve hermafroditliği seviyorum." dedi. Gaga'nın sıra dışı moda anlayışı kendisinin karakteristik özelliklerinden biridir. Global Language Monitor, "Lady Gaga"yı Zirvedeki Moda Terimi ilan etti; şarkıcıyla özdeşleşen "pantolonsuz" modası da üçüncü oldu. "Entertainment Weekly" şarkıcının kostümlerini onyıldaki "en iyiler" listesinin sonuna koydu ve "Muppet'lardan ya da stratejik olarak yerleştirilmiş baloncuklardan yapılmış bir elbise olsun, Gaga'nın sıra dışı giysileri performans sanatını ana akımla buluşturdu." yorumunu yaptı. "Time" dergisi Gaga'yı Michael Jackson, Madonna ve The Beatles gibi esinlendiği sanatçılarla birlikte Tüm Zamanların 100 Moda İkonu listesine koydu ve "Lady Gaga aşırı tarzıyla olduğu gibi pop hitleriyle de dile düştü. Yine de Stefani Germanotta olarak doğan Gaga, plastik baloncuklardan, Kurbağa Kermit kuklalarından ve çiğ etten elbiseler giydi." Gaga, 2010 MTV Video Müzik Ödülleri'nde çiğ etten bir elbise giydi ve yine aynı malzemeden yapılmış çizme, cüzdan ve şapka kullandı. Kısmen bu elbiseden dolayı "Vogue", Gaga'yı 2010'un En İyi Giyinen İnsanları arasında gösterirken "Time" elbiseyi 2010'un Moda İfadesi olarak adlandırdı. Ancak farklı görüşler de vardı; dünya genelinde basının ilgisini çeken elbise hayvan hakları kuruluşu PETA'yı öfkelendirdi. 2012'de Gaga, Varşova'daki Ulusal Müze'nin 150. kuruluş yılı için hazırlanan "The Elevated: From the Pharaoh to Lady Gaga" adlı sergide yer aldı. Çiğ etten bir elbise içinde sunulan Gaga, "Wprost" dergisi tarafından "kitle iletişim araçları aracılığıyla kullandığı güç ile yükselen bir çağdaşlık simgesi" olarak tanımlandı. Et elbise Washington, DC'deki National Museum of Women in the Arts'ta sanatçının siyasi mesajının bir açıklamasıyla birlikte sergilendi ve Eylül 2015'te Rock and Roll Hall of Fame'e girdi. Sadık hayranları Gaga'yı "Mother Monster" olarak adlandırırken Gaga hayranlarına "Little Monsters" olarak seslenmektedir ve bunu koluna dövme yaptırmıştır. Bazılarına göre bu ikililik, yabancı kültürü konseptine başkaldırmaktadır. Camille Paglia, 2010'da "The Sunday Times"ın kapağında çıkan "Lady Gaga and the death of sex" adlı çalışmasında Gaga'nın "erotik tabu yıkıcıdan çok bir kimlik hırsızı olduğunu ve ucubeler, asiler ve yoksunlar için şarkı söylediğini iddia eden ama bunların hiçbiri olmayan ana akım üretilen bir ürün olduğunu" ileri sürdü. "The Guardian" için yazan Kitty Empire, bu ikililiğin "izleyicilerin düşünmeleri gerekmeden 'günahkâr' bir deneyim yaşamalarına izin verdiğini" belirtti ve "Performanslarının özünde Gaga'nın ucubeler ve serserilerle birlikte olduğu fikri var." dedi. Gaga ayrıca Temmuz 2012'de bir sanatçının hayranları için kurulan ilk resmî sosyal ağ olan "littlemonsters.com" adlı web sitesini kurdu. Müzik kariyerinin yanında Gaga, birçok yardım kuruluşuna katkıda bulunmuştur. Ayrıca doğal afetlerle mücadele için çeşitli kampanyalara yardım etmiştir. 2010 Haiti depremi kurbanlarının yararına yapılan "We Are the World 25" single'ında yer alması için yollanan daveti reddetmesine rağmen, 24 Ocak 2010'da New York'taki Radio City Music Hall'da verdiği konserin gelirini ülkenin yeniden inşasında kullanılmak üzere bağışladı. Kendi resmî online mağazasının o günlük kazancı da bağışlandı. Gaga yardım fonu için toplamda $500.000 toplandığını açıkladı. 11 Mart 2011'de Tōhoku depremi ve tsunamisi Japonya'yı vurduktan dakikalar sonra Gaga bir mesaj ve Japan Prayer Bracelets için bir bağlantı tweetledi. Bir şirketle ortak tasarladıkları bilekliklerin tüm geliri yardım kuruluşlarına bağışlandı. 29 Mart 2011 itibarıyla bilekliklerden $1,5 milyon gelir elde edildi. Fakat avukat Alyson Oliver, Haziran 2011'de Detroit'te Gaga hakkında bilekliklerin vergilendirildiği ve $3,99 kargo ücreti alındığı iddiasıyla dava açtı. Ayrıca bilekliklerin tüm gelirinin yardım için kullanılmadığına inandığını belirtti ve kampanyanın denetlenip bileklikleri alanlara paralarının geri ödenmesini talep etti. Gaga'nın sözcüsü davayı "değersiz" ve "yanıltıcı" olarak nitelendirdi. 25 Haziran 2011'de Gaga, MTV Japonya'nın Makuhari Messe'de Japon Kızılhaçı yararına düzenlediği yardım gecesinde performans sergiledi. 2012'de Gaga, hidrolik kırma karşıtı Artists Against Fracking kampanyasına katıldı. Ekim 2012'de, Londra'daki Ekvador Büyükelçiliği'nde WikiLeaks'in kurucusu Julian Assange ile buluştu. 9 Ekim 2012'de Yoko Ono, Gaga ve dört başka aktiviste Lennon Ono Barış Ödülü'nü İzlanda'nın başkenti Reykjavík'te verdi. 6 Kasım 2012'de Gaga, Sandy Kasırgası'ndan zarar görenlere yardım etmek için Amerikan Kızılhaçı'na $1 milyon bağışladı. Gaga ayrıca gençlerin HIV ve AIDS'in riskleri hakkında eğitilmelerine odaklanarak hastalığa karşı verilen savaşa katkıda bulunmaktadır. Cyndi Lauper ve Gaga, MAC Cosmetics'in desteğiyle Viva Glam markası altında ruj satışına başladılar. Bir basın açıklamasında Gaga "Viva Glam'in sadece hayır amaçlı aldığınız bir ruj olmasını istemiyorum. Gece çıkarken rujunuzla birlikte çantanıza bir de prezervatif koymanızı hatırlatmasını istiyorum." dedi. Rujların satışından HIV ve AIDS'e karşı savaşta kullanılmak üzere $202 milyondan fazla gelir elde edildi. 7 Nisan 2016'da Gaga, Amerika Birleşik Devletleri Başkan Yardımcısı Joe Biden'ın cinsel saldırılara karşı yürüttüğü It's On Us kampanyasına destek olmak için University of Nevada, Las Vegas'ta Biden ile bir araya geldi. 26 Haziran 2016'da Indianapolis'te düzenlenen 84. Yıllık Belediye Başkanları Konferansı'na katıldı ve Dalay Lama ile görüştü. Çin hükûmeti Gaga'yı muhalif yabancı güçler listesine ekledi ve Çin web siteleri ile medya kuruluşlarının sanatçının şarkılarını yüklemesini veya dağıtmasını yasakladı. Çin Komünist Partisi Propaganda Bölümü de devlet kontrolündeki medyanın bu görüşmeyi kınamasını emretti. 28 Temmuz 2016'da Gaga, Hillary Clinton'a destek amacıyla 2016 Demokratik Parti Ulusal Kongresi kapsamında Camden, New Jersey'de Camden Rising adlı özel bir konsere çıktı. 2012'de Gaga, gençlerin güçlendirilmesi ve mutluluğu, kişisel güven, iyilik, zorbalıkla mücadele, rehberlik ve kariyer gelişimi gibi konulara odaklanan kendi kâr amacı gütmeyen kuruluşu Born This Way Foundation'ı oluşturdu. Adını 2011'de çıkan single ve albümden alan kuruluş, aralarında John D. ve Catherine T. MacArthur Vakfı, The California Endowment ve Harvard Üniversitesi'ndeki Berkman Center for Internet & Society'nin de bulunduğu ortaklarla çalışmayı planlamaktadır. Medya patronu Oprah Winfrey, yazar Deepak Chopra ve ABD Sağlık Bakanı Kathleen Sebelius Harvard Üniversitesi'ndeki açılışta konuştular. Kuruluşun başlangıçtaki fonunu Gaga'nın bağışladığı $1,2 milyon, MacArthur Foundation'ın verdiği $500.000 ve Barneys New York'tan alınan $850.000 oluşturmaktaydı. Kuruluş, Harvard Üniversitesi'ndeki Berkman Center for Internet & Society, MacArthur Vakfı, The California Endowment ve Viacom ile ortaklık kurmuştur. Temmuz 2012'de BTWF, kuruluşun mesajını destekleyen sınırlı sayıda üretilen okula dönüş ürünlerinin satışının %25'ini -en az $1 milyon- bağışlayacağını söyleyen Office Depot ile ortaklığa gitti. Kuruluşun girişimleri arasında Mart 2012'de katılımcıların "Cesaret size ne ifade ediyor?" sorusuna yanıt olarak yaptıkları poster yarışması, gençlerce açılan ve sanatçıyı turnesi boyunca takip eden zorbalık karşıtı "Born Brave Bus" ve "Born Brave" topluluğu ve okul grupları bulunmaktadır. 24 Ekim 2015'te Gaga, olumlu sonuçlar için duyguları tanımanın ve yönlendirmenin yollarını tartışmak amacıyla lise öğrencileri, siyasetçiler ve aralarında duygusal zekâ araştırmalarında öncü olan Yale Rektörü Peter Salovey'nin de bulunduğu akademisyenlerden oluşan 200 kişi ile Yale Center for Emotional Intelligence'ta bir araya geldi. Vakıf 2016'da Intel, Vox Media ve "Re/code" ile İnternet'teki tacizle savaşmak için iş birliği yaptı. Ayrıca "V" dergisinin Gaga ve Kinney'ye yer veren 99. sayısının kapağının satışından elde edilecek gelirin vakfa bağışlandığı açıklandı. Gaga ve Elton John, 9 Mayıs 2016'da Macy's aracılığıyla Love Bravery markalı giysi ve aksesuarları satışa sundu; ürünlerin satışından elde edilecek gelirin %25'inin Born This Way Foundation ve Elton John AIDS Foundation'a aktarılacağı açıklandı. Gaga dünya genelindeki LGBT haklarının açık sözlü bir savunucusudur. Ana akım bir sanatçı olarak ilk başarılarının çoğunu gey hayranlarına dayandırmaktadır ve bir gey ikonu olarak değerlendirilmektedir. Kariyerinin başlarında radyoda şarkılarını çaldırmakta zorluk çektiğini belirtti ve "Benim için dönüm noktası gey topluluğuydu." dedi. "The Fame" albüm kitapçığında kendi çalıştığı müzik şirketi Interscope'un da birlikte iş yaptığı Manhattan merkezli bir LGBT pazarlama şirketi olan FlyLife'a teşekkür etti. Televizyonda gösterilen ilk performanslarından biri Mayıs 2008'de LGBT televizyon kanalı Logo TV'de yayımlanan NewNowNext Ödülleri'nde gerçekleşti. Aynı yılın Haziran ayında San Francisco Pride etkinliğinde şarkı söyledi. "The Fame" yayımlandıktan sonra "Poker Face"in kendi biseksüelliği ile ilgili olduğunu açıkladı. "Rolling Stone" ile yaptığı bir röportajda biseksüelliğine erkek arkadaşlarının nasıl tepki verdiklerinden bahsetti ve "Kadınlardan hoşlandığım gerçeği onları korkutuyor. Rahatsız oluyorlar. 'Üçlü seks yapmaya ihtiyacım yok. Sadece seninle de mutluyum.' diyorlar." dedi. Mayıs 2009'da "The Ellen DeGeneres Show"a konuk olduğunda DeGeneres'ı "kadınlara ve gey topluluğuna esin kaynağı" olduğu için övdü. 2009'da National Mall'daki Ulusal Eşitlik Yürüyüşü'nde LGBT hareketine destek amacıyla bir konuşma yaptı ve mitingi kariyerinin "tek başına en önemli etkinliği" olarak değerlendirdi. 2010 MTV Video Müzik Ödülleri'ne "Don't ask, don't tell" (DADT) politikası yüzünden orduda açıkça hizmet veremeyen Amerika Birleşik Devletleri Silahlı Kuvvetleri'nin dört gey ve lezbiyen eski üyesiyle geldi. YouTube'a yüklediği üç videoda hayranlarını senatörleriyle iletişime geçip DADT politikasını kaldırtmaya çağırdı. Eylül 2010'da Portland, Maine'de Servicemembers Legal Defense Network'ün bir mitinginde konuşma yaptı. Bu etkinlikten sonra "The Advocate"ın editörleri Gaga'nın gey ve lezbiyenlerin "gerçek bir savunucusu" olduğu yorumunu yaptılar. Gaga, Haziran 2011'de Roma'da düzenlenen Avrupa genelinde uluslararası bir LGBT etkinliği olan Europride'a katıldı. Birçok Avrupa ülkesinde gey haklarına hoşgörüsüz davranılmasını eleştirdi ve geyleri "aşkın devrimcileri" olarak tanımladı. Gaga uzun yıllardır arkadaşı olan iki kadının nikâhını kıyabilmek için Universal Life Church Monastery'nin onayıyla papaz oldu. Haziran 2016'da Orlando'daki bir gey gece kulübüne yapılan saldırının kurbanlarını anmak için Los Angeles'ta düzenlenen törende saldırıda ölen 49 kişinin adlarını bağırarak okudu ve bir konuşma yaptı. Aynı ay Human Rights Campaign'in saldırı kurbanları anısına yayımladığı videoda diğer ünlülerle ölenlerin hayat hikâyelerini anlattı. Çeşitli konulara dikkat çekmek için bazen tartışmaları kullanan Gaga, kariyerinin pek çok noktasında öncü olarak kabul edildi. "The Fame"in elde ettiği başarının ardından Gaga, synthpopun popülerliğinin 2000'lerin sonu ve 2010'ların başındaki artışında en çok pay sahibi olan kişiler arasında gösterildi. Gaga'nın hayranlarıyla arasındaki yakın ilişki sayesinde etki yarattığı ifade edilmektedir. "Rolling Stone" tarafından 2011'de "Popun Kraliçesi" seçilen Gaga'nın çalışmaları Miley Cyrus, Nicki Minaj, Ellie Goulding, Nick Jonas, Lorde, Sam Smith, Greyson Chance, Debbie Harry ve MGMT'yi etkiledi. Gaga'nın adı birkaç organizmanın bilimsel adında kullanıldı. Yeni bir eğrelti cinsi "Gaga" ile iki tür "G. germanotta" ve "G. monstraparva" adlarını sanatçıdan almaktadır. Türlerden birine verilen "monstraparva" adı Lady Gaga'nın hayranları "little monsters"a göndermedir; çünkü hayranların işareti havaya kaldırılmış "canavar pençesi" elidir, bu da bir eğrelti yaprağının açmadan önceki durumuna çok benzemektedir. Ayrıca soyu tükenmiş bir memeli olan "Gagadon" ile parazit bir yaban arısı olan "Aleiodes gaga" adlarını sanatçıdan almaktadır. Ocak 2016 itibarıyla dünya genelinde yaklaşık 27 milyon albüm ve 146 milyon single satan Gaga'nın single'ları dünyada en çok satan single'lar arasındadır ve kendisi en çok satan müzik sanatçılarından biridir. Ayrıca ilk üç dünya turnesi sonucu 3,2 milyon bilet satışından $300 milyondan fazla hasılat elde etmesi nedeniyle önemli bir turne sanatçısı olarak kabul edilmektedir. Diğer başarıları arasında altı Grammy Ödülü, üç Brit Ödülü, bir Altın Küre Ödülü, on üç MTV Video Müzik Ödülü, on iki Guinness Dünya Rekoru, Songwriters Hall of Fame tarafından ilk kez verilen Çağdaş İkon Ödülü, Ulusal Sanat Ödülleri'nde aldığı Genç Sanatçı Ödülü ve The Grammy Museum tarafından dağıtılan Jane Ortner Sanatçı Ödülü bulunmaktadır. Ayrıca Council of Fashion Designers of America'nın "uluslararası alanda tarzıyla popüler kültürde önemli bir etki yaratan kişilere" verdiği Moda İkonu Yaşam Boyu Başarı Ödülü'nün sahibidir. Gaga; "Billboard"un belirlediği ve her yıl yer aldığı Yılın Sanatçıları listesinde 2010'da zirveye çıktı ve 2015'te dergi tarafından Yılın Kadını seçildi, RIAA'e göre 59 milyonu sertifikalı olmak üzere ABD'de en çok dijital single satan dördüncü sanatçıdır. Ayrıca RIAA'den Dijital Elmas Ödülü alan ilk kadındır ve iki şarkısı ("Poker Face" ve "Just Dance") 7 milyondan fazla indirilen ilk ve tek sanatçıdır. Aralarında 2010'dan 2014'e kadarki Dünyanın En Güçlü 100 Kadını Listesi olmak üzere "Forbes" tarafından hazırlanan listelerde düzenli olarak bulunmaktadır. 2010'da "Time" tarafından dünyadaki en etkili kişilerden biri olarak gösterildi ve 2013'teki okuyucu anketinde son on yılın en etkili ikinci kişisi seçildi. Ufuk Faciası Ufuk Faciası (İngilizce özgün adıyla "Event Horizon"), 1997 yılı ABD-Birleşik Krallık ortak yapımı bilimkurgu ve korku türündeki film. Yönetmenliğini Paul W. S. Anderson üstlenmiş olup, senaryosunu Philip Eisner ile Andrew Kevin Walker (film künyesinde yer almamaktadır) yazmıştır. 2040'larda geçen film, Neptün yakınlarında arızalanan uzay gemisinden yedi yıl sonra gelen sinyal üzerine yardım amacıyla gönderilen kurtarma gemisinin mürettebatının yaşadıklarını konu alır. 2047 yılında kurtarma gemisi "Lewis and Clark"; Proxima Centauri'ye gitmek üzere yola çıkmış olan, ancak kaybolan yıldız gemisi "Event Horizon"dan yedi yıl sonra Neptün civarında alınan ilk sinyalin ardından gemide kalanları ve gemiyi kurtarmak üzere yola çıkar. Gemide, Yüzbaşı Miller (Laurence Fishburne) yönetimindeki Teğmen Starck (Joely Richardson), pilot Smith (Sean Pertwee), tıbbî teknisyen Peters (Kathleen Quinlan), mühendis asteğmen Justin (Jack Noseworthy), kurtarma teknisyeni Cooper (Richard T. Jones) ve travma doktoru C. J.'den (Jason Isaacs) geminin mürettebatına ek olarak "Event Horizon"ın sahibi Dr. William Weir (Sam Neill) bulunmaktadır. "Event Horizon"a ulaşmalarının ardından Weir gemi mürettebatını; geminin aslında hükûmet tarafından gizli bir proje olarak üretildiğini ve amacının, yapay bir kara delik oluşturup, uzaydaki iki nokta arasında köprü kurarak bu noktalar arasındaki seyahat hızını düşürdüğü konusunda bilgilendirir. "Event Horizon"a girdiklerinde gemi mürettebatının tamamının, belirlenemeyen bir nedenden dolayı öldükleri görülür. Gemide araştırma yaptıkları sırada yapay kara delik oluşturmak için kullanılan yer çekimi aleti kendi kendine çalışır. Oluşan geçide giren Justin, bir müddet sonra katatonik bir durumda geri döner. Diğer taraftan aletin çalışması sonrasında "Lewis and Clark"ta oluşan küçük çapta hasar sebebiyle tüm gemi mürettebatı "Event Horizon"a girmiştir. Ancak bu gemide de yalnızca 20 saat yetecek kadar oksijen bulunmaktadır. Bir müddet sonra bulunduğu durumdan kurtulan Justin, geçitte gördüğü korkunç şeylerin kendisine acı çektirdiğini söyleyerek, üzerinde uzay giysisi olmadan uzaya çıkarak intihar etmeye kalkışır. Miller tarafından kurtularak ölümden dönen Justin, oldukça ciddi bir biçimde yaralanmıştır. Bir süre sonra gemidekiler, kendi geçmişleriyle ilgili birtakım halüsinasyonlar görmeye başlar. Peters oğlu Denny'i (Barclay Wright) bacakları kanlı bir biçimde, Miller eski mürettebatlarından Corrick'i (Noah Huntley) alevler içinde yanarken, Weir ise eşi Claire'i (Holley Chant) gözleri oyulmuş ve kendisini çağırır bir biçimde görmektedir. Öte yandan "Event Horizon" mürettebatının kaydettiği son görüntü kayıtlarını inceleyen ekip, bu görüntülerdeki kişilerin bilinçsiz bir biçimde birbirlerini katlettiklerini görür. Bu görüntüler sonucunda gemideki yer çekimi aleti tarafından oluşturulan kara deliğin uzaydaki herhangi bir noktadan daha da öteye, kendi deyimleriyle "kaosun hüküm sürdüğü, saf kötülük dolu" başka bir boyuttaki evrene gittiği kanısına varılır (bu boyutla kastedilen cehennemdir). Mürettebat, bu diğer boyuta gidenlerin kötülük ve kaosun birer temsilcisi olarak döndüğünü tespit eder. Tüm bunların ve "Lewis and Clark"ın onarılmasından sonra Miller, Weir'ın karşı çıkmasına rağmen "Event Horizon"ı yok ederek Dünya'ya dönmeyi planlar. Dönüş için yapılan hazırlıklar sırasında Peters, oğlunun halüsinasyonunun peşinden koşarken yüksek bir yerden düşmesi sonrasında ölür. Peters'ın cesedini bulan Weir, karısının halüsinasyonuyla tekrar karşılaşır. Karısının intiharını tekrar yaşayan Weir, olay sonrasında "saf kötülüğün" kontrolüne girer. Geminin yok edilmesini istemeyen Weir ise "Event Horizon"da bulunan patlayıcıları "Lewis and Clark"a yerleştirerek ekibin buradan ayrılmasının önüne geçmeye çalışır. Bu girişimi Miller tarafından fark edilir ve gemide bulunan Smith'i patlayıcıları bulması konusunda bilgilendirir. Patlayıcıları, patlamasına yalnızca birkaç saniye kala bulan Smith, havaya uçan "Lewis and Clark" ile birlikte ölür. Bu sırada geminin dışında bulunan ve onarım yapan Cooper da uzay boşluğuna savrulur. Daha sonra D. J.'in peşinden giden Weir, onu da vücudunun büyük bir kısmını keserek öldürür. Geminin güvertesinde gözleri oyulmuş bir biçimde duran Weir, elindeki silahla, gemide kalan son iki kişi olan Miller ve Starck'ı öldürmekle tehdit eder. Geminin "canlı" olduğunu ve kimsenin burayı terk etmesine izin vermeyeceğini söylemesinin ardından yer çekimi aletini çalıştırmak için on dakikalık geri sayımı başlatır. Bu sayımın sonunda gemi, "cehenneme" dönecektir. Diğer yandan Cooper, giysisindeki oksijenin yarattığı basınçtan faydalanarak "Event Horizon"a döner ve güvertede bulunan cama çarpar. Cam kırılır ve oluşan basınç farkının etkisiyle uzaya savrulan Weir ölür, diğer üç isim ise güverteden çıkıp kapısını kapatarak kurtulmayı başarır. Hemen ardından geminin çekirdeğinin bulunduğu kısma giden Miller, geçidin oluşmasını engellemek için, geminin ön kısmıyla arka kısmı arasındaki bombaları patlatarak gemiyi ikiye ayırmayı planlar. Ancak çekirdeğin bulunduğu odada tekrar halüsinasyon görür. Bu kez karşısında, gözleri oyulmamış olmasına rağmen vücudu kesikler ve kanlarla dolu olan Weir'ı görür. İkili arasında yaşanan mücadelenin ardından Miller, kendi hayatını da feda ederek elindeki tetikleyiciyle patlayıcıları patlatmayı başarır. Gemi ikiye ayrılır ve geminin arka kısmı oluşan kara deliğe girerken, ön kısmı kurtulmayı başarır. Dünya'ya yardım için sinyal gönderen Starck ve Cooper, bir müddet sonra yaralı durumdaki Justin ile birlikte yardıma gelen bir gemi tarafından kurtarılır. Ä°rlanda mitolojisi İrlanda mitolojisi, Hristiyanlık öncesi İrlandalılara ait mitolojilerin günümüze kadar taşınan kalıntılardır. Hristiyanlık'a geçiş sürecinde mitolojinin bütünüyle saklanamamasına rağmen, Orta Çağ İrlanda edebiyatında dinî anlamlarından yoksun bir biçimde korunarak günümüze kadar ulaşmıştır. Kelt mitolojisinin dalları arasında en kapsamlı ve en korunmuş olanı İrlanda mitolojisidir. El yazmalarının birçoğu kaybolmuş olsa da, kalıntılardan dört belirgin döngü tanımlanmıştır: Mitolojik Döngü, Ulster Döngüsü, Fenian Döngüsü ve Tarihî Döngü. Ayrıca bu döngülerde yeri olmayan mitolojik metinler de bulunmaktadır. Watt (anlam ayrımı) Watt ÅŸu anlamlara gelebilir: I. Maximilian (Meksika imparatoru) I. Maximilian (6 Temmuz 1832 – 19 Haziran 1867) (Ferdinand "Maximilian" Joseph olarak doğdu.) Avusturya İmparatorluk ailesi olan Habsburg-Lorraine'in bir üyesi olarak dünyaya geldi. Fransa imparatoru III. Napolyon'un ve bir grup Meksikalı monarşi yanlısının desteği ile 10 Nisan 1864'te Meksika İmparatoru ilan edildi. Amerika Birleşik Devletleri başta olmak üzere pek çok yabancı devlet hükümdarlığını reddetti. Başlarında Benito Juárez olan Cumhuriyetçiler tarafından yakalanıp Santiago de Querétaro'da 1867 yılında kurşuna dizilerek infaz edildi. Maximilian Schönbrunn Sarayı'nda (Viyana, Avusturya), Avusturya Arşidükü Franz Karl'ın ikinci oğlu olarak dünyaya geldi. Annesi Bavyera Prensesi Sophie idi. Dört kardeşi vardı: İmparator Franz Josef, Arşidük Karl Ludwig, Arşidüşes Maria Anna Caroline Pia ve Arşidük Ludwig Viktor. Maximilian doğumuyla ""Majesteleri Ferdinand Maximilian Joseph, İmparatorluk Prensi, Avusturya Arşidükü, Macaristan ve Bohemya Prensi"" unvanlarını aldı. Bazı belgelere de geçmiş bir şüphe Maximilian'ın Prenses Sophie ve Franz Karl'ın çocuğu olmadığı yönündedir. Pek çok Avrupalı, Maximilian'ın babasının Napolyon Bonapart ve Avusturyalı Marie Louise'in oğulları olan, Reichstadt Dükü II. Napolyon olduğunu düşünmektedir. Bu iddiada bulunanlar iddialarını Sophie ve II. Napolyon'un doğal olmayan çok yakın ilişkileri ile temellendirdiler (Söylenenlere göre Sophie, II. Napolyon'un ölümünden sonra kendine gelemedi ve bu ölümle ilgili Metternich'i suçladı). Ayrıca, Maximilian'ın görünüşü II. Napolyon'u andırıyordu. Oysa hem erkek hem de kız kardeşleri babaları Franz Karl'a çok benziyorlardı. Çocukluğunda sanata ilgisi büyük olan akıllı bir oğlandı. Ayrıca, fene ve özellikle de botaniğe çok düşkündü. Ordu için eğitilen Maximilian kendini ummadığı bir kariyerin içinde buldu ve Avusturya ordularını yönetmeye başladı. İkinci dereceden kuzeni Belçikalı Charlotte ile evlendi. Charlotte, Belçika kralı I. Leopold'un ve Fransa Prensesi Louise-Marie'nin kızlarıydı. Çift, 27 Temmuz 1857'de Brüksel'de evlendi ve çocuk sahibi olmadılar. 1859 yılına kadar Milano'daki Avusturya vekilliğinde yaşadılar. Bu tarihte Franz Josef kardeşini görevinden azletti. Bunun sebebi ise imparatorun kardeşinin İtalya'da uyguladığı liberal politikalardan rahatsız olmasıydı. Maximilian'ın ayrılmasından kısa bir süre sonra Avusturya, İtalya üzerindeki gücünü kaybetti. Maximilian ise Trieste'de, Miramare yakınlarında bir şatoda emekli hayatı yaşamaya başladı. 1859 yılında, Meksikalı monarşistler ile ilk defa yakınlaştı. Meksikalı bir asilzade olan José Pablo Martínez del Río, Maximilian'a Meksika İmparatoru olmasını teklif etti. İlk başta kabul etmeyen Maximilian, daha sonra Brezilya'daki tropik ormanlarda yapabileceği botanik araştırmaları onu cezbetmişti. III. Napolyon'un baskıları ile Fransızlar'ın Meksika'yı işgalinden ve General Élie-Frédéric Forey'in Meksiko'yu ele geçirmesinden sonra 1863 yılında saltanatı kabul etti. Bu kararı Avusturya hanedanındaki haklarını kaybetmesi anlamına da geliyordu çünkü Meksika'ya yola çıkana kadar ailesini konuyla ilgili bilgilendirmemişti. Arşidüşes Charlotte bu olaydan sonra "Majesteleri İmparatoriçe Carlota" olarak anıldı. Maximilian, 28 Mayıs 1864'te Veracruz'a ulaştı. Arkasında, Meksikalı muhafazakârların ve III. Napolyon'un desteği vardı. Fakat gelir gelmez kendini Benito Juárez tarafından yönetilen Meksikalı liberallerin çıkardığı zorlukların içinde buldu. Liberaller onun yönetimini kabul etmiyorlardı. Fransız ordusu ile Cumhuriyetçiler arasında hala devam eden bir savaş vardı. İmparator ve eşi Meksiko'daki Chapultepec Kalesi'ne yerleştiler. Bu şato şehrin tepelerinden birinin eteklerindeydi. Maximilian, Chapultepec'ten şehir merkezine uzanan çok geniş bir bulvarın yapılması için emir verdi. Günümüzde Paseo de la Reforma adıyla bilinen bu bulvara Paseo de la Emperatriz ("İmparatoriçe Bulvarı") ismi verildi. Karı-koca La Catedral Metropolitana'da tahta çıkmayı planladılar ama bu istekleri hiçbir zaman yerine gelmedi. Maximilian ve Charlotte'un çocukları olmadığı için Agustín de Iturbide y Green ve kuzeni Salvador de Iturbide y de Marzán'ı evlat edindiler. Çocukların her ikisi de 1820'lerde imparator olan Agustín de Iturbide'in torunlarıydı. Genç Agustin'e "Iturbide Prensi" unvanı verdiler ve veliaht olarak seçtiler. Kendisini destekleyen muhafazakâr müttefiklerini dehşete düşüren Maximilian, Juárez'in önerdiği pek çok liberal politikayı destekledi. Desteklediği fikirler arasında arazi reformları ve dini özgürlükler de vardı. Maximilian Juárez'e eğer saltanata olan bağlılığı adına yemin etmesi karşılığında genel af çıkartmayı teklif etti. Bu teklifi Juárez reddetti. Bir süre sonra İmparator, Juárez yandaşlarının vurulmasını emretti. Bu emre cumhuriyetçiler, İmparator yandaşı insanları infaz ederek cevap verdiler. Sonuç olarak rejime karşı gelenlere karşı yürüttüğü politikalı Maximilian'ı daha kötü bir pozisyona soktu. Amerikan İç Savaşı'nın bitmesinin ardından Birleşik Devletler, cumhuriyetçilere destek vermeye başladı. 1866 yılından itibaren Maximilian'ın tahttan indirilmesinin yakın olduğu Meksika dışındaki herkes tarafından görülebiliyordu. 1866 yılında III. Napolyon ordusunu Meksika direnişi ve Birleşik Devletler askerleri sebebiyle Monroe Doktrini'nin hükmünde geri çekti. Fakat gerçek neden büyüyen Almanya karşısında evindeki ordusunu güçlendirmek istemesiydi. Charlotte Avrupa'ya giderek kocasının rejiminin korunabilmesi için Paris, Viyana ve son olarak da Roma'da yardım aradı. Papadan bile yardım isteyen Charlotte'un çabaları sonuç vermedi. Büyük bir bunalıma giren Charlotte, Meksika'ya bir daha geri dönmedi. Bir sonraki sene kocası cumhuriyetçiler tarafından idam edildi ve Charlotte hayatının geri kalan kısmını, 19 Ocak 1927'de ölene kadar İtalya'da Miramare Şatosu'nda geçirdi. III. Napolyon'un Meksika'dan çekilmesinin ardından Maximilian yandaşlarını terk etmeyi reddetti ve ülkede kaldı. Şubat 1867'de Santiago de Querétaro, uerétaro Arteaga'ya yola çıktı. 15 Mayıs 1867'de Querétaro siege'de yakalandı. Mahkemeye çıkartılan İmparator'a ölüm cezası verildi. Avrupa'daki pek çok saltanat ailesi ve Victor Hugo, Giuseppe Garibaldi gibi liberaller Maximilian'ın affedilmesi için telgraflar çekse de Juárez infazdan vazgeçmedi. Juárez, bu idamla Meksika'nın bir daha yabancı güçlerin işlerine karışmaması için bir mesaj verdiğine inanıyordu. İdam, 19 Haziran 1867'de Cerro de las Campanas'da gerçekleşti. Maximilian, generalleri Miguel Miramón ve Tomás Mejía ile birlikte öldürüldü. Son sözleri "Meksikalılar! Bugün Meksika'nın özgürlüğü ve bağımsızlığı için ölüyorum. Umarım tanrı yeni evim Meksika için akan kanlarımı görür. Viva México!" oldu. Cesedi bir sonraki sene Viyana'ya gönderildi. Maximilian'ın yazdıkları Leipzig'de 1867 yılında yedi bölüm hâlinde yayınlandı. Bu çalışmaya "Aus meinem Leben, Reiseskizzen, Aphorismen, Gedichte" (Yaşamım: Seyahatler, Özdeyişler, Şiirler) ismi verildi. Diğer çalışmalar: Maymunlar Cehennemine Dönüş Maymunlar Cehennemine Dönüş (Özgün adı: "Beneath the Planet of the Apes, Türkçesi: Maymunlar Cehenneminin Altında") 1970 yapımı Ted Post'un yönettiği bilimkurgu filmi. 1968 yapımı ilk Maymunlar Cehennemi filminden sonraki serinin ikinci filmidir. Filmin başrollerinde James Franciscus ve Kim Hunter oynarken, Charlton Heston yardımcı oyuncu olarak rol almıştır. İlk filmin sonunda yabancı bir gezegende değil, tarumar olmuş bir dünyanın geleceğinde olduklarını anlayan Taylor ve Nova, Yasak Bölge'deki seyahatlerini sürdürürken Brent adlı bir astronot, Taylor'ı aramaya gelir.At sırtında tek başına dolaşan Nova'ya rastladığında, konuşmayı bilmeyen genç kadından bir şekilde Taylor'ın Yasak Bölge'de kaybolduğunu öğrenir.Aslında Taylor, yeraltındaki tünellerde yaşayan bir grup insan tarafından esir tutulmaktadır.Kendilerince tuhaf bir din geliştirmiş ve telepatik güçleri de olan bu insanlar, maymunların Yasak Bölge'yi istila etmek üzere olduğuna inanmaktadırlar.Ellerinde her şeyi bitirecek çok güçlü bir silah vardır ama bütün bunlar gezegenin bu kez tamamen yokolmasına sebep olabilecek gibi durmaktadır. William Walker William Walker (8 Mayıs 1824 – 12 Eylül 1860) Amerikalı maceracı, haydut ve paralı asker. 19. yüzyılda birçok Latin Amerika ülkesinde darbe yaparak yönetimi almaya çalışmıştır. 1856 - 1857 yılları arasında Nikaragua Cumhuriyetinin Cumhurbaşkanlığını yapmış, 1860 yılında Honduras Hükümetince idam edilmiştir. İskoç kökenli olan Walker, Nashville Tennessee’de 1824 yılında doğmuştur. Annesi Mary Norvell, Amerikan Bağımsızlık Savaşında yer alan asker bir ailenin kızıdır. Erkek kardeşi Michigan’ın ilk senatörlerinden ve Philiadephia Inquirer gazetesinin kurucusudur. William Walker yüksek öğrenimini Nashville Universitesinde tamamladıktan sonra Avrupa’ya gider. Edinburgh ve Heidelberg Üniversitelerinde tıp eğitimi alır. Genç yaşında doktorluk unvanını kazanır ve hukuk eğitimi almak üzere New Orleans’a gider. Kısa süren avukatlık deneyiminden sonra New Orleans Crescent adlı gazeteyi çıkarttı ve başyazarı oldu. 1849 yılında San Francisco Kaliforniya’ya geçerek gazeteci olarak çalıştı ve üç düelloya dahil oldu, ikisinde yaralandı. Bu sıralarda Walker, Latin Amerika ile ilgili fikirlerini oluşturmaya başlar. Buna göre kendine bağlı birliklerle Latin Amerika’da geniş topraklar fethedecek ve buraları beyaz azınlıkla birlikte yönetecektir. O zamanlarda böyle haydutluk eylemleri yaygın olarak görülmekteydi. 15 Ekim 1853 tarihinde 45 adamıyla beraber ilk haydutluk macerasına çıkar: Kaliforniya’daki Meksika topraklarını fethedecektir. La Paz şehrini ele geçirmeyi başarır ve burayı yeni kurduğu Aşağı Kaliforniya Cumhuriyetinin başkenti, kendisini de cumhurbaşkanı ilan eder. Komşu bölge olan Sonora’yı ele geçiremese de 3 ay sonra elindeki arazilerin yeni Sonora Cumhuriyeti'nin bir parçası olduğunu ilan eder. Teçhizat ve malzeme eksikliği ve Meksika Hükümetinin beklenmeyen direnişi yüzünden Walker geri çekilir. Kaliforniya’da yakalanarak mahkemeye çıkartılan Walker, yasadışı savaş suçlusu olan yargılanır. Ancak maceracı kişiliği ve zamanın Manifest Destiny ruh haline uygun savunması sayesinde beraat edecektir. O sırada Nikaragua’da sürmekte olan bir iç savaş vardı. ABD ile yasal bir sorun çıkmaması için Walker, Nikaragua’ya 300 kolonici getirmek için gerekli izinleri sağlar. Paralı askerler demokratik hükûmeti savunmak bahanesiyle silahlanacak ve hükümetin emrine girecektir. Walker, 3 Mayıs 1855’de 60 adamıyla San Francisco’dan yola çıkar ve karaya ayak bastığında burada 170 yerel ve 100 Amerikalı savaşçı tarafından karşılanır. Onu karşılayanlar arasında ünlü gezgin ve gazeteci Charles Wilkins Webber ve Macaristan ve İspanya devrimlerinde savaşmış olan ünlü İngiliz maceracı Charles Frederick Henningsen bulunmaktaydı. Sacramento Union gazetesinden bir genç muhabir Walker’ın Nikaragua’daki maceralarını yazıya geçirip yayınlamak ister. Yazılarında Walker’in bir köle devleti peşinde olduğunu yazınca, Walker tarafından idamla cezalandırıldı, ancak kadın kılığına girerek kurtulabilmiştir. Nikaragua devletiyle ilk çatışması 1 Eylül 1855 tarihinde olur. Walker, Nikaragua ordusunu La Virgen’de yener. 1 ay sonra 13 Ekimde başkent Granada’yı alan Walker, ülkede kontrolü ele geçirir. Kendisi sadece ordu komutanı olarak görünür ve denetimi kukla Cumhurbaşkanı Patricio Rivas ile sağlar. ABD Başkanı Franklin Pierce, 20 Mayıs 1856’da Nikaragua’daki yeni yönetimi tanır. Walker’ın diğer ülkelerdeki adamları Avrupa ve Amerika’dan para için savaşacak deneyimli adamlar toplamakta ve Latin Amerika’daki Guatemala, El Salvador, Honduras ve Kosta Rika gibi ülkeleri ele geçirme planları yapmaktadır. Bu yolla bini aşkın Amerikalı ve Avrupalı paralı asker toplayan Walker’a denizyolu hattı sahibi Cornelius Garrison ve Charles Morgan yardım eder. O tarihlerde New York ile San Francisco arasındaki ticaret yolu Nikaragua’dan geçmekteydi. New York’dan gelen gemiler San Juan Nehrine girmekte ve Nikaragua Gölü boyunca ilerlemekteydi. Sevk edilen mallar ve seyahat eden yolcular, buradan kara yoluyla Pasifik Okyanusu kıyısına geçer, buradan tekrar deniz yoluyla San Francisco’ya ulaşırlardı. Bu yolun hakları daha önceki Nikaragua Hükümeti'nce Amerikalı zengin Cornelius Vanderbilt’e verilmiş olduğu için Walker’ı destekleyen yeni tüccarlar bu hatta göz dikmiş durumdaydılar. Walker ile Vanderbilt arasındaki çekişme, Walker’ın ülkenin önde gelen yöneticisi olarak Vanderbilt’in sözleşmesini feshetmesiyle büyür. Walker, ticaret hakkını kendisini destekleyenlere vermek istemektedir. Vanderbilt ise işin ucunu bırakmayacak ve ABD Hükümeti'ne baskı yaparak Nikaragua’daki kanun dışı rejimi tanımamasını talep eder. Walker ise komşu ülkeleri de korkuya düşürmüştür. Walker’ın ülkelerine saldırmasından çekinen bu ülkeler, Vanderbilt tarafından silahlandırılacak ve Kosta Rika önderliğinde birleşeceklerdir. Ayrıca Walker’ın ordusundan ayrılmaları için yüksek paralar verilen önemli savaşçılar sayesinde Vanderbilt’in ordusu Nikaragua’ya sızarak Walker’ın ordusunu Nisan 1856’da Rivas Muharebesinde yenecektir. Bu savaşta kendisini gösteren Juan Santamaría ise ulusal kahraman olacaktır. Kendisini düzmece bir seçimle başkan seçtiren Walker, 12 Temmuz 1856’da başa geçer ve Amerikanizasyon programına başlar. İngilizce dilini resmi dil olarak benimser ve ABD’den göç olması için para birimi ve yasal prosedürleri ayarlamaya girişir. Durumunun sallantıda olduğunu fark ettiği zaman ise ABD’deki Güney eyaletlerinden destek ister, köleci eyaletlerden ve köle sahibi patronların desteğini almak için de, giriştiği askeri fetihlerin amacının köleliği kıtada egemen hale getirmek yalanını kullanır. Bu şekilde Nikaragua’da köleliği kaldıran 1824 tarihli Bağımsızlık Bildirgesini iptal ettiğini ilan eder. Bu gelişmelere rağmen Güney eyaletlerinden destek gelmez. Ancak New Orleanslı etkili bir politikacı olan Pierre Soule, Walker için yardım yapılmasını savunur. Sonunda Walker’ın ordusu salgın hastalık ve firarlardan dolayı zayıflar ve Vanderbilt koalisyonuna dayanamaz. 1 Mayıs 1857 tarihinde Walker, ABD Deniz Kuvvetleri komutanlarından Charles Henry Davis’e teslim olur ve ABD’ye döner. New York'a geldiğinde bir kahraman gibi karşılanır ama mağlubiyetinin müsebbibi olarak ABD Deniz Kuvvetlerini gösterince bu ilgi kaybolur. Altı ay sonra yeni bir askeri maceraya kalkışmak üzereyken ABD Deniz Kuvvetlerince yakalanır ve ABD’ye getirilir. Orta Amerika’daki maceralarını kaleme aldıktan sonra tekrar bölgeye döner. Honduras’ın Trujillo kentinde kıyıya ayak basar, ancak Honduras donanmasından Yüzbaşı Salmon tarafından yakalanır. Bölgede özellikle ekonomik çıkarları yüksek olan İngiltere Hükümeti, Walker’ı tehdit olarak algılar. Onu Amerikalı yetkililere teslim etmektense Honduras yetkilileri aracılığıyla idam etmeyi tercih ederler. 36 yaşındaki Walker, 12 Eylül 1860 tarihinde kurşuna dizilir. Mezarı Trujillo’dadır. William Walker, özellikle ABD’deki köleci Güney eyaletlerini, Latin Amerika’da köleci bir imparatorluk kurulabileceğine ikna etmiştir. 1861’de ABD Senatörü Crittenden’in 36. paralelin köleci ve özgür eyaletler arasında sınır olması teklifine şiddetle karşı çıkılmış, bu kararı uygulanması halinde tüm kıtanın bundan etkileneceği belirtilmiştir. Amerikan İç Savaşı'nın bitmesinden önce Walker’ın maceraları güney eyaletlerinde sık anlatılır olmuştur. Kuzey eyaletlerinde ise sadece bir korsan ve haydut olarak değerlendirilmektedir. Çok zeki ve karizmatik olmasına rağmen askeri alanda sınırlı beceriye sahipti. Benzer tarihi şahsiyetlerden Cecil Rhodes, Walker’ın başaramadığını askeri ve devlet alanında başarmıştır. Tarihçilere göre Orta Amerika ülkelerinde Walker’a karşı başarıyla yapılan 1856-57 seferi sayesinde ulusal bilinç ve gurur pekişerek bu ülkelerdeki bağımsızlık duygusunun gelişmesine katkıda bulunmuştur. Walker’ın yenildiği tarih olan 11 Nisan, Kosta Rika’da bayram ilan edilmiştir. Walker’ı yenen Juan Santamaría ise ulusal kahraman olacaktır. Ülkesinde çok az tanınan Walker için ise doğduğu Nashville Tennessee’de bir yazıt bulunmaktadır. Walker’ın maceraları iki filme ilham kaynağı olmuştur. 1969 yapımı "Burn!" filminde Walker’ı Marlon Brando canlandırmıştır. 1987 yapımı "Walker" filminde ise baş rolde Ed Harris vardır. Ayrıca 1988-1992 yılları arasında ABD’nin El Salvador elçisinin adı olan William G. Walker, iki ülke arasında gerginlik sebebi olmuştur. Amaethon Amaethon veya Amathaon, Galler mitolojisinde ana tanrıça Dôn'un oğlu olan tarım tanrısıdır. Arawn'ın liderliğindeki Öteki Dünya tanrı ve tanrıçaları ile Dôn'un Çocukları arasında çıkan savaşın doğrudan sorumlusu olmuştur. Ağaçlar Savaşı'nda ("Cath Godeau") kardeşi Gwydion ağaçları birer savasçı haline dönüştürünce, Öteki Dünya tanrı ve tanrıçaları mağlup edilmiştir. Joe Kinnear Joseph Patrick "Joe" Kinnear (d. 27 Aralık 1946), defans pozisyonunda görev yapmış İrlandalı eski futbolcu ve teknik direktör. Tottenham Hotspur and Brighton & Hove Albion takımlarında oynamıştır. Tottenham Hotspur'da on yıl içinde yaklaşık 200 kez forma giyen Kinnear, 1 FA Cup, 1 UEFA Kupası, 2 de EFL Cup şampiyonluğu yaşamıştır. 1975 Yılında Brighton & Hove Albion'a transfer olan Kinear, aynı yıl, 30 yaşında emekli olmuştur. 26 kez İrlanda millî futbol takımı forması giyen Kinear, bu maçlarda hiç gol atamamıştır. Kinear, kariyerindeki ilk millî maçında Türkiye millî futbol takımına karşı oynamıştır. Maç, Türkiye'nin 2-1'lik galibiyetiyle sonuçlanmıştır. Kinear, Al-Sharjah, Hindistan millî futbol takımı, Nepal millî futbol takımı, Doncaster Rovers, Wimbledon, Luton Town FC ve Nottingham Forest'ı çalıştırmış, 2008 yılında Kevin Keegan'ın istifasının ardından Newcastle United'ın geçici teknik direktörü olarak atanmıştır. Walter de Silva Walter Maria'de Silva, (27 Şubat 1951, Lecce) İtalyan otomobil tasarımcısı. Çalıştığı Şirketler Tasarımını yaptığı otomobiller Ihlamur, Beşiktaş Ihlamur, İstanbul, Beşiktaş'ta, batıda Teşvikiye-Nişantaşı-Topağacı, doğuda Dikilitaş-Yıldız, kuzeyde de Fulya arasında kalan ve Ihlamur Kasrı ile içinde bulunduğu bahçeyi de kapsayan semt. 1950'li yıllara kadar Ihlamuraltı Mesiresi olarak adlandırılan bölge, 1950 sonrasındaki hızlı yapılaşma sürecinde apartman ve sitelerle dolmuştur. Bugün, hem Büyükdere Caddesi, 15 Temmuz Şehitler Köprüsü ve çevre yollarını Beşiktaş'a bağlayan ana ulaşım arterinin yan yollarından biri olarak, hem de yoğun bir konut bölgesinin merkezinde yer alan bir kavşak noktası olmasından dolayı, yoğun bir araç trafiğini taşımaktadır. Laçın Laçın - Azerbaycan'da kent, Laçın Rayonunun merkezi. 1992'den itibaren Ermenistan tarafından işgal altında olup Ermenistan ve Dağlık Karabağ Cumhuriyeti bölgeden çekilmeyi reddetmektedirler. Günümüzde Ermeniler tarafından Berdzor (Բերդձոր) olarak adlandırılmaktadır ve de facto olarak Dağlık Karabağ Cumhuriyeti'nin Kaşatag Marzının merkezidir. Önce Abdallar köyü adlanmış, 1923'te kent statüsü almış, 1926 yılından Laçın adlandırılmıştır. Kent ve civarı Laçın koridoru olarak Dağlık Karabağ'ın Ermenistan ile bağlantısını sağlamaktadır. Dragaşani Çarpışması Dragaşani (Drăgăşani) Çarpışması, Osmanlı Devleti'nin, Philiki Hetaireia (Filiki Eterya), kuvvetlerini bozguna uğratarak, Yunan Bağımsızlık Savaşı'nın ilk ayaklanmasını bastırmalarını sağlayan askeri harekat (19 Haziran 1821). Filiki Eterya'nın, Osmanlıların Balkanlar'daki egemenliğine son vermek ve bağımsız bir Yunan devleti kurmak amacıyla Aleksandros İpsilantis komutasındaki Kutsal Tabur'u bir ayaklanma başlatmak üzere Tuna boyundaki prensliklere gönderdi. Ama Osmanlı ordusu Yunan birliklerini Bükreş'in 145 km batısındaki Dragaşani'de yok etti; İpsilantis Avusturya'ya kaçmak zorunda kaldı. Bu çarpışma İpsilantis'nin önderliğine son verdι. Yunan bağımsızlık hareketini askeri açıdan çok etkilemediği halde, Yunan genç isyancılarının fedakârlığı Yunan halkının isyana ve Yunanistan'ın bağımsızlığına olan iradesini perçinlemiştir. Kutsal Tabur'un fedakârlığından oluşturulan inanç, aynı zamanda başlamış Mora'daki isyana Yunanların büyük başarılarına yol açmıştır. Jean Deny Jean Deny, (24 Temmuz 1879, Kiev - 5 Kasım 1963, Gérardmer, Vosges, Fransa), özellikle Türkçe dilbilgisi konusundaki çalışmalarıyla tanınmış Fransız Türkolog. Hinter Gittern - Der Frauenknast Hinter Gittern - Der Frauenknast, Almanya'daki bir kadın hapishanesinde geçen kadın mahkûmların hikâyelerini işleyen Alman televizyon dizisidir. Drama tarzında olan dizi, 1997 yılında RTL kanalında gösterime girdi ve Şubat 2007 tarihinde sona erdi. Toplam 403 bölüm çekildi. Program, 692 bölümlük bir dizi olan Prisoner adlı Avustralya dizisinden alındı. Texaco Cup İngiltere ve İrlanda'da avrupa kupalarına kalamamış takımlar arasında düzenlenen bir kupa. Kupanın sponsoru ve isim haklarının sahibi Amerikan petrol devi Texaco'dur. 1973-1975 yılları arasında ingiliz kulüplerinin domine ettiği kupa heyecanını kaybetmiş ve takımlar teker teker çekilmiştir. Kupa, 1975 yılında Texaco'nun sponsorluktan çekilmesiyle iptal edilmiş ve Anglo-Scottish Cup olarak devam etmiştir.ayrıca dünyanın sayılı petrol devlerinden biridir shell ve castrolede hammadde sagladıgıda bilinmektedir SÃ¼leymaniye (il) Süleymaniye ili (Arapça: محافظة السليمانية, Kürtçe: Silêmanî), Irak'ta Kürdistan Bölgesel Yönetimi içinde yer alan il. Başkenti Süleymaniye kentidir. Goyzha, Azmir, Glazarda, Piramagrun olmak üzere dağlar ile çevrilmektedir. Baban Emirliği (1649-1850)'nin Babanzade Mahmud Paşa döneminde 1781'de kurulmuş ve Namo olarak bilinen adı Süleymaniye olarak değiştirilmiştir. Irak Savaşı'nda ABD'nin önderlik ettiği Koalisyon Güçleri tarafından işgal edilmiştir. 30 Mayıs 2007'de Süleymaniye yerel Kürt yönetiminin eline geçmiştir. Erbil (il) Erbil ili (, ), Irak'ta Kürdistan Bölgesel Yönetimi içinde yer alan il. Başkenti Erbil kentidir. Nüfusu Kürtler, Türkmenler, Yezidiler, Şabaklar, Keldaniler ve Süryanilerden oluşur. Resepsiyon memuru Resepsiyon memuru, resepsiyon işlevi yapan, konaklama işletmesine giriş yapan müşterileri kabul etmekle görevlendirilmiş ön ofis personelidir. Üst rütbeleri genel olarak sırasıyla vardiya şefi, resepsiyon şefi, ön büro müdürü ve işletme müdürüdür. Alt rütbeleri ise ofisboy ve belboydur. Beş yıldızlı otellerde ayakta çalışır fakat daha az yıldızlı otellerde ise resepsiyonun içinde kendisine ait bir sandalyesi vardır. Otele gelen her müşteriyi güler yüzle karşılayarak kendisine otel hakkında bilgi verirken, oteldeki odaların fiyatlarını, odaların kaçar kişilik olduğunu ve şehirdeki önemli turistik yerlere nasıl gidileceğini anlatır. Resepsiyon memurunun asıl görevi otel odalarının düzenli bir şekilde müşteriye kiralanmasını sağlamak ve müşterinin isteklerini geciktirmeden yerine getirmektir. Müşterinin otelden memnun kalması resepsiyon memurunun elindedir. Tiyatro ve sinemalarda yer ayırtmak, geziler tertiplemek, otele gelen mektupları sahiplerine dağıtmak, müşterilerin kıymetli eşyalarını saklamak ve yabancı paraları kendi ülkesinin parasına çevirmek resepsiyon memurunun işidir. Bu arada müşterilerin hesabını deftere işler. Resepsiyon memuru ofis veya idari destek pozisyonu alan bir çalışandır. Çalışmalar genellikle bir kuruluş veya işletmenin lobisi veya ön büro masası gibi bir bekleme alanında gerçekleştirilir. Unvan resepsiyon görevlisi, herhangi bir ziyaretçiyi, hastayı veya müşteriyi almak veya karşılamak ve telefon görüşmelerine cevap vermek için bir kuruluş tarafından istihdam edilen kişiye atfedilir. Ön büro terimi, bir resepsiyon görevinin aynı zamanda oda rezervasyonları ve atama, misafir kaydı, kasiyer çalışması, kredi kontrolleri, anahtar kontrolü ve posta ve mesaj servisini de içerebileceği bir idari departman için birçok otelde kullanılmaktadır. Bu tür resepsiyonistlere genellikle ön büro memurları denir. Resepsiyon görevlileri, randevu ayarlama, dosyalama, kayıt tutma ve diğer ofis işleri dahil olmak üzere çalıştığı işletmelere yardımcı olmak için birçok çalışma alanını kapsar. Mi Reflejo "Mi Reflejo", Amerikalı pop sanatçısı Christina Aguilera'nın, 2000'de yayımlanmış, ilk ve bugüne kadarki tek İspanyolca albümüdür. Dünya genelinde 3,5 milyonluk satışa ulaşmıştır. 1988-89 Şampiyon Kulüpler Kupası 1988-1989 Şampiyon Kulüpler Kupası finali, kupayı daha önce iki kez kaldıran İtalya'nın AC Milan takımı ile Romanya'nın güçlü ekibi FC Steaua Bükreş takımı ile İspanya'da Barcelona'nın Camp Nou Stadyumu'nda oynamıştır. Kupayı FC Steaua Bükreş takımını 4-0 gibi farklı bir skorla yenen AC Milan, kupayı üçüncü defa İtalya'ya götürmüştür. Luis Arconada Luis Miguel Arconada Etxarri (d. 26 Haziran 1954) İspanyol eski millî kaleci. Kariyeri boyunca 551 İspanya Birinci Ligi maçında ve 68 İspanya millî takım resmi maçında görev yaptı. Kanada'da yapılan 1976 Yaz Olimpiyatlarında ülkesini temsil etti. Arconada, Donostia-San Sebastian’da doğar. Profesyonel futbol kariyeri 1973 yılında Real Sociedad’da başlar. Kariyeri boyunca bu kulüpte kalacak ve Real Sociedad ile birlikte 1983 yılında Avrupa Kupa Galipleri Kupası'nda yarıfinal oynayacaktır. 27 Mart 1977’de İspanya millî futbol takımıyla ilk millî maçına çıkar. Sonraları birçok kez millî takım kaptanlığı yapacaktır. Millî takımla son maçı 1985 yılındadır. Zamanının ve tüm zamanların gelmiş geçmiş en iyi kalecileri arasında sayılır. Ne var ki, hep Euro 1984 Avrupa Kupası final maçında Fransa’ya karşı yaptığı hatayla hatırlanır. Final maçında 59. dakikada skor 0-0 iken Michel Platini tarafından yapılan serbest vuruşu kurtarsa da top koltuk altından geçmiş ve filelerle buluşmuştur. Bu talihsiz golden sonra maç 2-0 Fransa lehine bitecektir. Bu turnuvadan sonra Arconada yerini yıldızı yeni parlayan kaleci Andoni Zubizaretta’ya bırakacaktır. İspanya’nın 2008 Avrupa Futbol Şampiyonasını kazandığı final maçının ardından İspanyol kaleci Andrés Palop, Arconada’nın Euro 84'te giydiği orijinal formayı giyerek altın madalyasını o dönem UEFA Başkanı olan Michel Platini’den almıştır. Cemal HÃ¼nal Cemal Hünal (2 Ekim 1976, İstanbul), Türk oyuncu. Saint Benoit Fransız Lisesi'nde iki yıl okuduktan sonra yaşadığı disiplin sorunu nedeniyle ailesi tarafından İskoçya'ya, Gordonstoun International Summer School'a gönderildi. Lisenin ardından Londra'da tasarım okumaya karar vererek bir süre burada yaşamış ardından oyunculuk eğitimi için Los Angeles'a gitmiştir. Ucla Extension'da, Santa Monica College'de ve London Film School'da tiyatro ve sinema eğitimi almıştır. Amerika Birleşik Devletleri'nde çeşitli kısa filmlerde rol almıştır. Çağan Irmak'ın yönetmenliğini yaptığı "Ulak" ve "Issız Adam" filmlerinde başrol oyuncusu olarak yer almıştır. dizisindeki Murat rolü için Osmanlı tekniğine dayalı dövüş için Polonyalı hocalardan eğitim almıştır. - 2' si 1 Arada: Ahmet Kazanbal - Gate Sahne SanatlarÄ± 2015 Los Olvidados Los Olvidados ("Unutulmuşlar"), İspanyol yönetmen Luis Buñuel tarafından çekilmiş, 1950 yapımı bir Meksika filmidir. Gösterime girdiği dönemde Meksika'yı karaladığı gerekçesiyle çok fazla eleştirilmiş olsa da günümüzde Meksika sinemasının en iyi örneklerinden biri olarak görülmektedir. Bunuel'in Meksika'da çektiği ilk film olan El Gran Calavera (1949) filminin başarısı üzerine, yapımcı Óscar Dancigers Bunuel'den bir film daha istemişti. Böylece Dancigers' in de onayladığı doğrultuda Meksiko sokaklarında yaşayan yoksul çocukların yaşamının gerçekçi bir biçimde anlatıldığı Los Olvidados filmi ortaya çıkmış oldu. Sokak çocukları ve fakir ailelerin hayatlarından yola çıkan film, Bisiklet Hırsızları gibi yoksulluk ve çaresizliğe oldukça realist bir açıdan yaklaşmakta ve toplumsal bir eleştiriye varmaktadır. Film, 1950 yılında Cannes Film Festivali' nde "En iyi yönetmen" ödülünü, ardından 1951'de de "En iyi yönetmen, En iyi orijinal öykü" ve "En iyi senaryo" dallarında Meksika' nın Oscar' ı sayılan "Golden Ariel" ve "Silver Ariel" ödüllerini kazanmıştır. Film, Mexico'nun fakir semtlerinde yaşayan ve çoğu kimsesiz olan çocukların yaşamından bir kesit sunar. "El Jaibo" ıslahevinden kaçtıktan sonra yeniden mahalleye döner ve kendinden yaşça küçük çocuklarla birlikte bir çete kurar. Böylece diş geçirebildikleri hasta ve sakat kimseleri dövüp paralarını çalmaktadırlar. Ailesi tarafından terk edilmiş Ojitos' u sahiplenen kör çalgıcı Don Carmelo da onların hışmından kurtulamaz. Don Carmelo, değişen zamanı ve gençlerin ahlaksızlığını sürekli eleştirse de, fırsat buldukça Ojitos' un arkadaşı olan Meche'ye sarkıntılık etmekten kendini alamaz. "El Jaibo", kendisini polise ihbar edip ıslahevine yollanmasına neden olan "Julián" 'ı "Pedro" 'nun yardımıyla bulur ve çıkan kavgada onu öldürür. Bu olaydan bir hayli etkilenen "Pedro", "El Jaibo" 'nun tehditlerinden korkup polise gidemez; ancak çeteden uzaklaşıp iş bulur. Amacı zor şartlar altında çalışan ve onu pek de sevmeyen annesi için para kazanmak ve onun gözüne girmektir. "El Jaibo" , "Pedro" 'nun çalıştığı yerden bir bıçak çalıp onu hırsız durumuna düşürür. "Pedro" annesine durumu açıklasa da annesi ona inanmayıp oğlunu polise götürür. Bir ıslahevine yolanan ancak ıslahane müdürünün yardımları ile iyi bir yaşama kavuşmak üzere olan "Pedro", müdürün ona emanet ettiği parayı taşıdığı bir sırada "El Jaibo" tarafından soyulur. "Pedro", parayı geri almak üzere ıslahevinden kaçar. "Pedro" 'nun yokluğunda onun annesi ile de birlikte olan "El Jaibo" "Pedro" 'ya parayı geri vermez; hatta bilerek onu küçük düşürür. Başka çaresi kalmayan Pedro, El "Jaibo" 'nun "Julián" ' ı öldürdüğünü açıklayınca polisler "El Jaibo" 'nun peşine düşer. Onu polislerden önce bulup hesaplaşmak isteyen "Pedro", "El Jaibo" tarafından bıçaklanarak öldürülür. Bundan kısa süre sonra "El Jaibo", polislerin "dur" ihtarına uymadığı için vurulup ölür. "Meche" ve dedesi Pedro'nun cesedini bulurlar ancak polisten korktukları için onu çöplüğe atıp kaçarlar. Bu sırada "Pedro'nun annesi" ıslahaneden kaçtığını öğrendiği oğlunu aramaktadır. Melis Birkan Melis Birkan (15 Temmuz 1982, Ankara), TÃ¼rk dizi ve sinema oyuncusu. İlköğretim ve lise yıllarında Mimar Sinan Üniversitesi Devlet Konservatuvarı'nda bale dersleri aldı. Aynı üniversitede modern dans eğitimini tamamladı. Çağan Irmak'ın yönetmenliğini yaptığı "Ulak" ve "Issız Adam" filmlerinde başrol oyuncusu olarak yer aldı. "Leyla ile Mecnun" dizisinde "Leyla" rolünde oynadı. Kronik obstrüktif akciğer hastalığı Kronik obstrüktif akciğer hastalığı (KOAH), akciğerlerdeki hava akımında görülen kronik ve yineleyen engellemelerin görüldüğü bir hastalık topluluğudur. Ana belirtileri nefes darlığı, öksürme ve balgam üretimidir. KOAH'nın dört ana tipi vardır: kronik bronşit, amfizem (emfizem), bronşiektazi ve bronşiyal astım. Solunum güçlüğü (dispne) ana bulgudur. Astımdaki solunum güçlüğü, hava kanallarının daralması; bronşiektazi ile emfizem ise akciğerin elastik yapısının bozulması sonucu ortaya çıkar. Tütün kullanımı hastalığın en temel nedeni olup hava kirliliği ve genetik gibi daha az etkili nedenleri de vardır. Gelişmekte olan ülkelerde, hava kirliliğinin en etkili nedenlerinden biri doğru havalandırılmamış yemek pişirme ve ısıtma ateşi dumanıdır. Bu tahriş edici şeylere uzun süreli maruz kalmalar, akciğerlerde enflamasyonlara neden olarak küçük hava yollarının daralmasına ve amfizem adı verilen doku parçalanmasına yol açar. Teşhis, zayıf hava akışını kontrol eden akciğer fonksiyon testleri ile anlaşılır. Astımdan farklı olarak, kronik bronşit, amfizem ve bronşiektazi hastalarında hava akışı herhangi bir ilaç yardımıyla belirgin bir şekilde düzelemez. KOAH, bilinen nedenlere maruz kalınımı düşürerek önlenebilir. Bunlar arasında sigara içme oranlarını azaltmak ve iç/dış hava kalitesini yükseltmek gösterilebilir. KOAH tedavisi, sigarayı bırakma, aşılar, rehabilitasyon, düzenli aralıklarla solunum yoluyla alınan bronkodilatörler ve steroidler yoluyla sağlanır. Bazı insanlar, uzun süreli oksijen terapisi veya akciğer nakliyle belirgin iyileşmeler gösterebilir. Akut alevlenme atakları gösteren hastalarda, artan oranlarda ilaç ve hastane altında gözetim gerekebilir. 2015 itibarıyla KOAH dünyada 174,5 milyon insanı etkilemektedir ve bu sayı dünya nüfusunun %2,4'üne karşılık gelmektedir; özellikle 40 yaş üstü insanlarda görülür. Erkeklerde ve kadınlarda hemen hemen aynı oranlarda görülür. 1990 yılında 2,4 milyon kişinin ölümüne sebep olan KOAH, 2015 yılında 3,2 milyon insanın ölüm sebebi oldu. Bu ölümlerin %90'ı gelişmekte olan ülkelerde gerçekleşti. Gelişmekte olan ülkelerde sigara kullanımının giderek artması ve dünyadaki birçok ülkede yaşlı nüfus oranının artması sebebiyle KOAH sebepli ölüm oranlarının artması öngörülmektedir. Hastalığın 2010 yılında dünya çapında 2.1 trilyon dolarlık bir zarara yol açtığı tahmin edilmektedir. KOAH'ın en belirgin belirtisi balgam üretimi, nefes darlığı ve sık öksürmelerdir. Bu belirtiler, uzun sürelere yayılmış bir şekilde görülür ve tipik olarak zamanla kötüleşir. KOAH'ın farklı tiplerinin olup olmadığı kesinleştirilmiş değildir. Önceden amfizem ve kronik bronşit olarak ayrılan hastalıkta, amfizem aslında bir hastalıktan ziyade akciğerdeki değişimleri belirtmek adına kullanılır. Kronik bronşit ise, KOAH hastalığına eşlik edip etmeyeceği kesin olmayan, sadece bazı belirtileri açıklayan bir terimdir. Kronik öksürmeler gözlenebilen ilk belirtilerdir. İki yıldan uzun bir sürede, yılda üç aydan fazla süren ve balgam üretiminin eşlik ettiği durum, fazladan herhangi bir açıklama yapılmadığı sürece kronik bronşit tanımına dahil olur. Bu durum, KOAH tamamen başlamadan önce de görülebilir. Üretilen balgam miktarı, saatler veya günler arasında farklılık gösterebilir. Bazı durumlarda, öksürük görülmeyebilir ve sıklıkla gözlenmeyen bir biçimde rastlanılabilir. Bazı insanlar bu belirtileri sigaraya atfederler. Balgam, toplumsal ve kültürel koşullara göre yutulup tükürülebilir. Kuvvetli öksürmeler kaburga kırılması veya kısa süreli bilinç kaybına sebebiyet verebilir. KOAH tanısı konulan insanların genelde uzun süren "nezle" geçmişleri vardır. Nefes darlığı hastaların en çok şikayet ettiği belirtidi. Bu durum sıklıkla şöyle tanımlanır: "zorlukla nefes alıyorum", "nefesim kesiliyor" veya "yeterince hava alamıyorum". Ancak farklı terimler farklı kültürlerde kullanılabilir. Tipik olarak nefes darlığı, uzun süreli güç harcama durumlarında daha kötü bir hal alır ve zamanla kötüleşir. İleri vakalarda dinlenme sırasında da gözlenebilir ve sürekli gözlenebilir. Bu durum, KOAH hastalarının endişe duyduğu ve hayat kalitesini düşüren en başlıca belirtidir. Daha ileri düzey KOAH hastaları büzülmüş dudaklarından nefes alır ve bu bazı durumlarda nefes darlığını iyileştirebilir. KOAH hastalarında nefes vermek nefes almaktan uzun sürebilir Göğüs sıkışması görülebilir, ancak çok yaygın değildir ve başka bir durumdan dolayı kaynaklanabilir. Nefes yolları engellenmiş hastalar hırıldayabilir veya nefes alırken stetoskoba daha az ses verebilir. Fıçı göğüs de KOAH hastalığının karakteristik belirtisidir ancak görece daha az rastlanır. Tripod pozisyonu hastalık kötüleştikçe gözlenebilir. İleri düzey KOAH, akciğer arterlerinde yüksek basınca neden olabilir ve bu nedenle kalbin sağ karıncığına baskı uygulayabilir. Cor pulmonale olarak adlandırılan bu
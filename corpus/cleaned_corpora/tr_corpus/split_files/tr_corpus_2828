sayılamaz. Bundan başka, herhangi bir cinsel faaliyet biçimini, üretimin başarısına engel olmadığı sürece, biyolojik bakımdan iğrenç ya da uygunsuz diye eleştirmek de doğru değildir. Cinsel eylem birtakım garip ve aşırı inceliklerle uygulanmış olabilir. Ama bu, bir çiftin üyelerinde döllenmeyi sağlamaya ya da aralarındaki bağı güçlendirmeye yardımcı olmuşsa, o zaman üretim açısından rolünü layıkıyla oynamış olur ve biyolojik anlamda herhangi bir uygun cinsel davranış kadar kabule değer sayılır. Bunu böyle belirttikten sonra, kuralın bir istisnası olduğunu da söylemeden geçemeyeceğim. Yukarıda sözünü ettiğim biyolojik ahlak ilkesi, nüfus fazla çoğaldığı takdirde geçerli olmaktan çıkar. Nüfus fazlalaştığı zaman, kuralların tersini uygulamak gerekir. Başka türler üzerinde yapılan deneysel incelemelerden, nüfusun aşırı derecede çoğalmasının toplumun temelini sarsacak bazı sonuçlara yol açtığını öğrenmiş bulunuyoruz. Hayvanlar hastalığa tutulmakta, çocuklarını öldürmekte, birbirlerini sakatlamaktadır. Bütün davranışları anormal şekilde gelişmektedir. Sağlam hiçbir şey kalmamaktadır ortada. En sonda ölü sayısının çokluğu, nüfus yoğunluğunu azaltacak dereceye varır ve o zaman, üretime yeniden girişmek olanağı doğar. Ama, iş işten geçtikten sonra. Eğer nüfusun aşırı derecede arttığı baştan fark edilip, bir doğum kontrolü mekanizması kurabilmiş olsa, bu kargaşalık önlenebilir. Bu gibi koşullarda (yani, nüfus artışı aşırı dereceyi bulduğu ve ortada bunu hemen önleyecek bir önlem görülemediği hallerde) üretici olmayan cinsel ilişkileri de değişik bir açıdan değerlendirmek gerekir kuşkusuz. Türümüz de bugün böyle bir duruma doğru hızla yol almaktadır. Öyle bir noktaya gelmiş bulunuyoruz ki omuz silkip geçmeye hakkımız yok artık. Bir tek çözüm yolu var karşımızda Doğum oranını mevcut sosyal yapıyı bozmayacak gibi düşürmek, nitelik bakımından artışı engellemeden, nicelik bakımından artışı durdurmak zorundayız. Doğumu önleyici yöntemlere başvurmamız gerekmektedir kuşkusuz. Ama bunun, ailenin temel yapısını zadeleyecek şekilde de olmaması lazımdır. Doğrusunu isterseniz, bu tehlike de o kadar büyük sayılmaz. Doğumu önleyici ilaçların aşırı ölçüde kullanılmasının rasgele cinsel ilişkileri artıracağı ileri sürülmüştür. Ama, biz buna da pek ihtimal vermiyoruz. Türümüzdeki çift kurma eğilimi, buna karşı koyacak kadar güçlüdür. Yalnız, çok sayıda çift, bu ilaçlan bir daha çocuk yapamayacak kadar çok kullanacak olursa, ortaya başka bir sorun çıkabilir. Bu gibi çiftler, aralarındaki bağı gerginleştirecek birtakım durumlara düşer ve giderek normal çocuk yetiştirmek isteyen başka çiftlerin başına bela kesilebilirler. Ama, doğumun böyle aşın derecede azaltılmasına da gerek yoktur. Her aile sadece iki çocuk yapacak olsa, her anababa kendi sayısına eşit olarak üreyecek ve nüfus da böylece çoğalmayacaktır. Hatta, erken ölümleri ve kazaları da hesaba katacak olursak, ortalama sayının biraz daha yüksek olmasını bile kabul edebiliriz. Bu şekilde, bütün tür için bir felaket halini alabilecek bir nüfus çoğalmasına yol açılmamış olur. Mekanik ya da kimyasal yollarla doğum kontrolünün cinsel açıdan gösterdiği tehlike, çok yeni olması ve birkaç kuşak sonra toplumun temel cinsel yapısı üzerinde ne gibi etkiler doğuracağının, ne gibi yeni gelenekler yaratacağının bilinememesidir. Doğum kontrolü, toplumsal-cinsel sistemimizde, önceden hesaplanamayacak bozukluklar, daha ötesi kesiklikler yaratabilir. Bunu ancak zaman gösterecektir. Ama, ne olursa olsun, insanların üremesi sınırlandırılmayacak olursa, çok daha korkunç durumlarla karşılaşmamız mümkündür. Bu aşırı kalabalıklaşma sorununu dikkate aldığımız sürece, üretim oranını düşürme zorunluğunun papazlar, rahibeler, ihtiyar kızlar, müzmin bekârlar ve homoseksüeller gibi gruplara karşı yöneltilen eleştirileri boşa çıkardığını düşünebiliriz. Bu, meseleye sadece üretim açısından bakıldığında, doğru bir düşüncedir. Oysa, birer azınlık üyesi olarak karşılaştıkları birtakım başka toplumsal sorunları da göz önüne almak gerekir. Yine de bu kimselerin, üretim hariç, toplumun normal birer üyesi olarak kaldıkları sürece, nüfus patlamasını önlemeye çalışanlara büyük ölçüde yardımcı olduklarını kabul etmeliyiz. Şimdi, cinsel tabloyu bütünüyle göz önüne alacak olursak, türümüzün, temel biyolojik içgüdülerine sanıldığından çok daha bağlı kalmış olduğunu görürüz. Et yiyicilik niteliklerinin eklenmesiyle değişen primat cinsel sistemi, teknolojik gelişmelere rağmen zamanımıza kadar erişebilmiştir. Bir kentin dış mahallerinde yaşayan yirmi aileyi alıp da, erkeklerin yiyecek sağlamak için avlanmak zorunda kalacakları yabani bir yere taşıyacak olsak, bu yeni kabilenin cinsel yapısında, hiç denecek kadar az bir değişiklik olacaktır. Aslında, büyük şehirlerde de böyle olmuştur. Orada oturanlar, avlanma (çalışma) tekniklerinde uzmanlaşmış, ama toplumsal cinsel sistemlerini, aşağı yukarı baştaki şekliyle korumuşlardı. Bilimkurgu romanlarının bize yansıttığı çocuk çiftlikleri, ortaklaşa sevişme, ayıklayarak kısırlaştırma, üretim görevlerinde devlet kontrolü altında iş bölümü yapılması gibi şeyler, gerçekleşmiş değildir. Çıplak uzay maymunu, aya doğru yol alırken, hâlâ karısının ve yavrularının resimlerini cebinde taşımaktadır. Çağdaş uygarlığın, eski cinsel sistemimize karşı giriştiği tek saldırı, doğumu genel olarak sınırlandırma alanında olmuştur. Doktorluk, operatörlük ve sağlık bilgileri sayesinde, çocuk büyütme konusunda inanılmayacak başarılara erişmiş bulunuyoruz. Ölümün kontrol altına alınmasını sağladıktan sonra, bunu dengelemek için doğum kontrolüne el atmak zorundayız. Önümüzdeki yüzyıl içinde cinsel alışkanlıklarımızda, nihayet bir değişiklik yapmak zorunluluğu doğacak gibi görünmektedir. Ama bu alışkanlıkların başarısızlığa uğramış olmasından değil de aksine, fazlasıyla başarılı olmasından dolayı yapacağız bunu. Ötekilerde, ana-babalık görevleri aynı yoğunlukta bile olsa, hiçbir zaman bu denli yaygın bir alanı kapsamaz. Bu sorunun özelliğini ele almadan önce, birkaç temel unsura göz atalım. Dişinin aşılanması ve rahmin içinde bir embriyonun büyümeye başlamasıyla birlikte dişide bazı değişiklikler görülür. Âdetten kesilir, sabahları midesi bulanır, tansiyonu düşer, hafif kansızlık baş gösterebilir. Zamanla göğüsleri büyür ve acımaya başlar, iştahı artar, üzerine halim-selim bir hal gelir. Yaklaşık olarak, 266 günlük bir gebelik süresinden sonra, rahimde ritmik ve kuvvetli kasılmalar başlar. Cenini çevreleyen zar yırtılır ve ceninin içinde yüzdüğü su dışarı akar. Devam eden şiddetli kasılmalarla çocuk dölyolundan dışarı çıkar, yani dünyaya gelir. Yeniden başlayan kasılmalar, plasentayı da dışarı atar, sonra plasentayı çocuğa bağlayan kordon kesilir. Diğer memeli hayvanlarda, kordon, anne tarafından ısırılarak koparılır. Atalarımız da aynı şekilde yaparlardı kuşkusuz. Oysa bugün, kordon dikkatle düğümlendikten sonra makasla kesilmektedir. Çocuğun göbeğinde bağlı kalan kordon parçası ise kurur ve doğumdan birkaç gün sonra düşer. Bugün hemen her toplumda, dişi, diğer yetişkinlerin yardımıyla doğum yapar. Büyük bir ihtimalle, bu çok eski bir usuldür, insanoğlunun ayağa kalkmasıyla, dişinin karşılaşacağı zorluklar pek hesaba alınmamış gibi görünmektedir Evrimsel bir ilerleme olan bu adımın bedelini dişi, saatler süren doğum sancılarıyla öder. Avcı maymunun, ormanda yaşayan atalarından ayrıldığı evrimsel dönemde bile, bireyler arası yardımlaşmanın var olması, kuvvetle muhtemeldir. Bereket, türün işbirlikçi niteliği de avcılık içgüdüsüyle aynı zamanda gelişmekteydi böylece güçlüklerin nedeni bir yandan da çözüm yollarının kaynağı olabiliyordu. Ana şempanze, yavrusunu plasentaya bağlayan kordonu ısırıp koparmakla kalmaz, plasentayı yer, suyu yalar, doğan yavruyu yıkar, temizler ve bağrına basar. Bizim türümüzde ise, doğumdan bitkin düşen ana, bütün bu işleri (ya da günümüzdeki karşılıklarını) yapabilmek için başkalarının yardımına muhtaçtır. Doğumdan ancak bir iki gün sonra, annenin sütü gelir ve iki yıl kadar çocuğunu sütü ile besler. Şu var ki ortalama emzirme süresi daha kısadır modern usule göre çocuk altı ile dokuz ay emzirilir. Çocuk emzirildiği sürece, kadın âdet görmez. Doğum sonrası ilk âdet, normal olarak, çocuk memeden kesildikten sonra görülür. Eğer çocuk çok erken mamaya başlatılır ya da şişe ile emzirilirse, kadın daha erken âdet görmeye başlayacaktır. Oysa, ilkel sistemi benimseyip iki yıl boyunca çocuğunu emzirirse, yaklaşık olarak üç yılda bir doğum yapabilecektir (Emzirme bazen isteyerek, gebe kalmayı önlemek için uzatılır). Yaklaşık olarak otuz yıllık üretici hayatı olduğuna göre kadının doğal üretim gücü on çocuktur. Şişeyle süt verme ya da erken sütten kesmeyle bu sayıyı, teorik olarak otuza çıkartmak mümkündür. Emzirme işlemi, insan türünün dişisi için diğer maymunlara kıyasla hayli büyük bir sorundur. İnsan yavrusu öylesine âcizdir ki, ananın çocuğu memede tutmak ve ona yol göstermek gibi aktif bir rol oynaması gerekir. Bazı anneler, yavrularına gerektiği gibi meme emmeyi öğretmekte zorluk çekerler. Bunun nedeni, meme ucunun çocuğun ağzının içine yeterince girmemesidir. Çocuğun yalnız meme ucunu ağzının içine alması yeterli değildir. Memenin ucu, damakla dilin üst düzeyi arasına gelecek biçimde çocuğun ağzının içine sokulmalıdır. Meme, ancak bu şekilde doğru olarak yerleştirildiğinde, çene, dil ve yanaklar gerekli emme hareketine geçeceklerdir. Bunu sağlamak içinse, meme ucunun hemen arkasındaki kısmının yumuşak ve kolaylıkla eğilir olması lazımdır. Bu yumuşak dokuya asılabilme sürecidir emme işleminin önemli yanı. Eğer çocuk, ana sütüyle beslenecekse, emzirme doğumdan dört beş gün sonra kusursuz olarak yapılmaya başlanmış olmalıdır. İlk hafta içerisinde başarısızlık oranı fazla olursa, çocuk hiçbir zaman gereken gayreti göstermeyecektir. Daha kolaylıkla sonuç elde ettiği yolu seçecek, emziğe şartlanacaktır. İkinci bir emzirme zorluğu da bazı çocuklarda görülen ve memeyle savaşma olarak adlandırılan davranıştır. Bu durumda anne, genellikle çocuğun süt emmek istemediği kanısına varır. Oysa, gerçekte çocuk, var gücüyle emmeye çalışmakta, ancak boğulacak gibi olduğundan memeyi bırakmak zorunda kalmaktadır. Çocuğun başının, biraz olsun yanlış tutulması, memenin burun deliklerini kapamasına sebep olur ve böylelikle, ağzı dolu çocuğun nefes almasını engeller. Memeyle savaşması, emmek istemediğinden değil, havasızlıktandır. Yeni doğum yapmış annenin, bu gibi daha birçok dertleri vardır şüphesiz. Bu ikisini seçmemin nedeni, kadın göğsünün bir süt makinesi olmaktan çok, bir cinsel çağrı aracı olduğunu desteklediklerindendir. Her iki zorluk da, göğüslerin katı ve yuvarlak olmalarından doğar. Oysa, meme ucunun nasıl olması gerektiğini anlamak için çocuklar için hazırlanmış süt şişelerinin emziklerine bir göz atmak yeter. Emzikler çok daha uzundur, çocuğun ağzını, burnunu tıkayacak bir yarım küreye de bağlı değillerdir. Daha çok, dişi şempanzenin memelerini andırırlar. Şempanzenin memeleri de süt verme döneminde büyük, ama en dolu zamanında bile, insan dişisinin memelerine kıyasla tahta gibidirler. Öte yandan, meme uçları çok daha uzun ve çıkıktır, dolayısıyla yavru şempanze, emmeye başlamakta hemen hiç zorluk çekmez. Hem insan dişisinin sırtındaki emzirme yükü hayli ağır olduğundan, hem de göğüslerin aynı zamanda yavruyu beslemek görevini taşımalarından, göğüslerin yuvarlak ve çıkık biçimlerini tamamen analıkla ilgili olarak kabul etmişizdir. Oysa, şimdi şimdi fark edilmektedir ki, bu varsayım yanlıştır ve insan türünde göğüs biçiminin başlıca fonksiyonu anaç olmaktan çok, cinseldir. Beslenme sorununu burada bırakıp biraz da ananın diğer zamanlarda yavrusuna nasıl davrandığını bir gözden geçirelim. Bildik sevme, okşama, temizleme faaliyetleri özel bir açıklama getirmese de, ananın çocuğunu kucağında tutuş biçimi hayli aydınlatıcıdır. Amerikalıların titizlikle yaptıkları deneyler, anaların yüzde 80'inin çocuklarını sol kollarında taşıyıp, vücutlarının sol tarafına yasladıklarını ortaya çıkarmıştır. Neden böyle bir tercih yapıldığı sorusuna verilen genel cevap, çok kişinin sağ elini kolaylıkla hareket ettirebileceği olmuştur. Sağ ellerini kullanan annelerle solak anneler arasında bir fark olmakla birlikte, bu fark yukarıdaki açıklamayı kanıtlamaya yeterli değildir. Sonuçlar, sağ ellerini kullanan annelerin yüzde 83'ünün, buna karşılık solak annelerin yüzde 78'inin çocuklarını sol kollarında taşıdıklarını göstermiştir. Bir başka deyimle, solak annelerin sadece yüzde 22'si çocuklarını sol kolları serbest kalacak biçimde taşımaktadırlar. Bu da, daha derinlerde bir başka açıklamanın aranması gerektiğine işaret eder. Tek bir ipucu kalmaktadır ki o da annenin kalbinin vücudun sol tarafında olmasıdır. Kalp atışları sesinin önemli bir unsur olması mümkün müdür. Öyleyse, önemi ne olabilir. Bu düşünce çizgisinden yola çıkıldığında ortaya atılan bir iddia belki de, ceninin daha ana rahmindeyken kalp atışı sesine koşullandığı (bu sesin içine işlediği)dır. Eğer bu doğruysa, doğumdan sonra bu bildik sesi yeniden bulmak , yabancı ve ürkütücü bir dünyaya fırlatılıp atılan çocuğun üzerinde rahatlatıcı bir etki yapacaktır. Bundan ötürü, anne ya içgüdüsüyle ya da bilinçsiz olarak uyguladığı eleme metodu sonucu, çocuğun sol tarafta, kalbe yakın tutulduğu zaman, sağ tarafta tutulduğundan daha rahat ettiğini fark edecektir. Bu iddia, ilk bakışta biraz uzak bir ihtimal gibi görünse de en doğru açıklama olduğu deneylerle kanıtlanmıştır. Hastanelerdeki bebek odalarında yapılan deneylerde, grup halindeki bebeklere uzun bir süre normal kalp atışının (dakikada 72) banda alınmış sesi verilmiştir. Her grup, dokuz bebekten meydana gelmekte ve hepsinde, en az bir bebek, zamanının yüzde 60'ını ağlayarak geçirmekteydi. Kalp atışı bandı çalıştırıldığında bu oran, yüzde 38'e düşmüştür. Bu sesi dinleyen gruplarda, verilen besinin aynı olmasına rağmen, bebeklerin daha çok kilo aldıkları da görülmüştür. Bunun açıklaması da kalp atışı sesi dinletilmeyen bebeklerin, aşırı ağlamaları sonucu daha fazla enerji kaybettikleridir. Daha büyük bebeklerde, uyku zamanlarında yapılan bir diğer deneyde ise, bazı gruplarda oda sessiz tutulmuş, diğerlerinde banda alınmış ninniler çalınmıştır. Üçüncü bir grupta, dakikada 72 vuruş temposuyla çalışan bir metronom kullanılmıştır. Bir diğer grupta ise, odaya normal kalp atışının banda alınmış sesi verilmiştir. Sonra bu gruplardan hangisinin daha önce uyuduğu saptanmış ve kalp sesini dinleyen grubun, diğer grupların uyumasına gerekli zamanın yarısında derin bir uykuya daldığı görülmüştür. Bu deney, yalnızca kalp atışının yatıştırıcı bir etkisi olduğunu göstermekle kalmıyor sonuç almak için kalp atışının bir benzerinin değil, kendisinin önemine işaret ediyor. Metronomla taklit edilen ses, hiç olmazsa bebekler için, geçerli olmamaktadır. Böylece annenin, çocuğunu neden sol kolunda taşıdığı açıklanmış oluyor. Yüzyıllar boyunca çizilmiş olan 466 Meryem ve İsa tablosu, bu amaçla incelendiğinde, bunlardan 373'ünde Meryem'in İsa'yı göğsünün sol tarafında tuttuğu görülmüştür. Burada da oran aynıdır, yani yüzde 80. Bu izlenimler, kadınların paket taşırken hangi ellerini kullandıkları konusundaki izlenimlerle karşılaştırılınca, ortaya çıkan sonuç hayli ilginçtir Kadınların yüzde 50'si paketlerini sol, diğer yüzde 50'si ise sağ ellerinde taşımaktadırlar. Bu kalp atışı şartlanması, başka ne gibi sonuçlar doğurabilir. Örneğin, sevgiyi kafamızda değil, kalbimizde duyduğumuzda ısrar etmemizin nedeni bu olamaz mı. Bize yüz vermeyenlere Kalpsiz. demez miyiz. Ayrıca, annelerin çocuklarını sallayarak uyutmaları da buna bağlı olamaz mı. Çocuk, hemen hemen kalp atışı temposunda sallanır ve bu ona ana rahmindeyken duyduğu o ritmik atışları hatırlatır. İş bununla da bitmez. Ana kalbinin atış temposu, yetişkin hayatımızda da etkisini sürdürür. Beklerken sallanırız. Bir gerilim altında, durduğumuz yerde bir ileri bir geri sallanırız. Bundan sonra, konuşurken sallanan bir konferansçı ile karşılaştığınızda, sallamış hızının normal kalp atışına yakın olup olmadığını kontrol etmeyi unutmayın. Bir dinleyici kitlesi karşısına çıkmaktan duyduğu rahatsızlığı, içinde bulunduğu koşullar imkân verdiği nispette karşılamak için başvuracağı müsekkin , ana rahminde dinlediği bildik tempoya sığınmak olacaktır. Güvensizliğin var olduğu her yerde, kalp atışının yatıştırıcı ritmine şu ya da bu biçimde rastlamak mümkün. Folk ya da dans müziğinde ritmin zayıftan kuvvetliye bağlanması bir rastlantıdan ibaret değildir. Burada da sesler ve hareketler bunları yapanları rahmin içindeki güven dolu dünyaya geri götürmeye yararlar. Ergenlik çağı müziğinin sallanma (rock) müziği olarak adlandırılması da bir rastlantı değildir. Son zamanlarda daha da açıklayıcı bir ad almıştır bu müzik Atış (beat) müziği denilmektedir artık bu türe. Ya söyledikleri şarkılara ne dersiniz Kalbim kırık , Kalbini başkasına verdin ya da Kalbim şenindir. Bu konu, her ne kadar çekiciyse de asıl konumuz olan ana-baba davranışlarından fazla ayrılmamamız doğru olur. Buraya kadar, ananın çocuğuna karşı davranışlarını gözden geçirdik. Nasıl doğum yaptığını, çocuğu nasıl emzirdiğini, nasıl kucağında tuttuğunu, yatıştırdığını gördük, şimdi de çocuğu ele alalım. Normal bir çocuk üç buçuk kilo doğar. Yani, normal bir yetişkinin yaklaşık olarak yirmide biri kadar. İlk iki yıl içinde hızla büyür, bunu izleyen dört yıl boyunca da büyüme hemen hemen aynı hızda olur. Altı yaşına geldikten sonra gözle görülecek kadar ağırlaşır. Bu ağır büyüme, kız çocuklarında on, erkek çocuklarda on bir yaşına kadar sürer. Sonra ergenlik çağında yeniden hız kazanır. Kızlarda on on beş, erkeklerde on bir on yedi yaşları arasında büyüme yine hızlanmıştır. Ergenlik çağı, kızlarda daha erken başladığından, on bir on dört yaşları arasında kızlar erkekleri geçseler de bu arayı kısa zamanda kapayan erkeklerin gelişimini, bundan sonra kızlar daha geriden izlerler. Fizik gelişim kızlarda on dokuz, erkeklerde yirmi beş sıralarında durur. İlk dişler çocuk altı, yedi aylıkken çıkmaya başlar ve ikisini bitirdiğinde ya da üç buçuk yaşına doğru süt dişlerinin hepsi çıkmış olur. Kalıcı dişler altı yaşında çıkmaya başlarsa da son azı dişleri (akıl dişleri) on dokuz yaşında çıkar. Yeni doğmuş bebekler, zamanlarının çoğunu uyuyarak geçirirler. Bebeklerin hayatlarının ilk haftalarında günde sadece iki saat kadar uyanık kaldıkları iddia edilir ama, bu doğru değildir. Uykuludurlar belki, ama uyumazlar. Yapılan deneyler, yeni doğmuş çocuğun, ilk üç gününün yirmi dört saatinden 16.6 saatini uyuyarak geçirdiğini ortaya koymuştur. Ancak, bebekten bebeğe büyük farklar olduğu da tespit edilmiş, 23 saat uyuyan bebeklerin yanı sıra 10.5 saat uyuyanlara da rastlanmıştır. Uyku-uyanıklık oranı, çocukluk boyunca gittikçe uyanıklık lehine artar. Yetişkin insanda, bebekken uykuda geçirilen on altı saat yarıya inmiştir. Yine de bu ortalama sekiz saatlik uyku süresi, kişiden kişiye farklılıklar gösterir. Beş saatle yetinenler olduğu gibi, on saat uyumak ihtiyacını duyanlar da vardır. Bu arada, yetişkin dişilerin erkeklere kıyasla ortalama olarak daha uzun bir uykuya ihtiyaçları olduğunu belirtelim. Doğumdan hemen sonraki dönemde, on altı saatlik uykuyu bir seferde uyumaz bebek. Uyku, kısa dönemler halinde yirmi dört saate dağılmıştır. Gene de doğumdan hemen sonra bile geceleri daha fazla uyumak eğilimi vardır. Zamanla bu uykulardan biri (gece uykusu) diğerlerine kıyasla uzar. Artık bebek gündüzleri kestirmekte, ancak gece uzun ve sürekli uyumaktadır. Bu değişiklikle birlikte (altıncı ayda), gündelik uyku, on dört saate iner. Daha sonraki aylarda da gündüz uykuları biri sabah, diğeri öğleden sonra olmak üzere ikiye inecektir, ikinci yılın içerisinde sabah uykusu da kalkar ve çocuk, on üç saat uyumakla yetinir. Beşinci yılda öğleden sonra da uyumamaya başlayan çocuğun uykusu, artık on iki saate inmiştir. Ergenlik çağma kadar, gündelik uyku, üç saat daha azalır ve on üç yaşındaki çocuklar, dokuz saat uyurlar. Ergenlik çağından itibaren de, yetişkinler gibi sekiz saat uykuyla yetinirler. Son uyku biçiminin, fizik olgunluktan çok, cinsel olgunlukla denk düştüğü böylece görülmektedir. Başka bir ilginç nokta da, okul öncesi dönemde zeki çocukların aptallara kıyasla daha az uyumalarıdır. Yedi yaşından sonra bu oran tersine döner ve daha zeki okul çocukları daha çok uyurlar. Bu dönemde, daha uzun süre daha fazla şey öğrenmek yerine, daha fazla şey öğrenmek için aşırı enerji harcayanların gün sonunda yorgun düştükleri sonucu çıkmaktadır. Yetişkinler arasında ise, uyku ile zekâ arasında bir ilişki bulunamamıştır. Sıhhatli yetişkin dişilerle erkekler, yattıktan yirmi dakika kadar sonra uykuya dalarlar. Uyanma ise ani olmalıdır. Uyanabilmek için yapay çarelere ihtiyaç duymak, bu kişilerin uykularını alamadıklarına, dolayısıyla uyanık kaldıkları süre boyunca atik dayanamayacaklarına işaret eder. Yeni doğmuş bebek, uyanık olduğu zamanlar az hareket eder. Diğer maymunlara kıyasla adale sistemi gelişmemiştir. Maymun yavrusu, doğar doğmaz anasına sarılabilir. Doğum sırasında bile anasının postuna asıldığı olur. Bizim türümüzde ise, bunun aksine, yeni doğmuş bebek çok âcizdir, kol ve bacaklarıyla ancak küçük, çelimsiz hareketler yapabilir. Bir aylık olmadan, yüzükoyun yatırıldığında yardımsız, başını çenesi yere değmeyecek kadar kaldıramaz. Göğsü yere değmeyecek şekilde dirsekleri üzerine kalkabilmesi için iki aylık olmasını beklemek gerekecektir. Üç aylıkken başının üzerine asılan nesnelere doğru uzanır. Dört aylık olunca annesinin yardımıyla oturabilir. Beş aylıkken annesinin kucağında oturup, eline verilen nesneleri avuçlayabilir. Altı aylık olduktan sonra iskemlesinde oturup, sallanan nesneleri yakalayabilir. Yedi aylıkken yardıma ihtiyaç olmadan oturabilir. Sekiz aylık olduktan sonra annesinin yardımıyla ayağa kalkar. Dokuz aylıkken eşyalara tutunarak ayağa kalkabilir. On aylık bebek, elleri ve dizleri üzerinde emeklemektedir. On bir aylıkken ana-baba elinden tutarsa yürüyebilir. On iki aylık olduğunda çevresindeki nesnelere tutunarak ayağa kalkar. On üç aylık merdiven çıkabilir. On dört aylık hiçbir şeye tutunmaksızın ayağa kalkabilir. On beş aylık olduğunda artık o önemli gün gelmiştir Başkasının yardımına ihtiyacı olmadan yürüyebilir (Bu dönemler ortalama olmakla birlikte, bizim türümüzün oturma ve yürüme gelişim hızını aşağı yukarı belirtmektedir). Çocuk, desteksiz yürümeye başladığı günlerde, tek tük konuşmaya da başlar ve önceleri, birkaç basit kelimeden ibaret olan sözlüğü, kısa zamanda görülmedik bir hızla gelişir İki yaşındaki çocuk 300 kadar kelime kullanır konuşurken üç yaşında sözlüğü üç katı büyümüştür. Dört yaşında 1600, beş yaşında 2100 kelime kullanır, bizim türümüze özgüdür ve kuşkusuz en önemli başarılarımızdan biridir. Birinci bölümde gördüğümüz gibi, bu yeteneğinin bu denli gelişmesi, avlanma faaliyetlerindeki işbirliği için gerekli olan kesin ve açıklayıcı haberleşme ihtiyacından doğmaktadır. Bu yeteneği uzaktan andıran bir yeteneğe, en yakın maymun akrabalarımızda bile rastlanmamaktadır. Şempanzeler, bizler gibi ellerini kullanmayı gerektiren işlemleri hemen taklit edebilseler de, duydukları sesleri taklit etme hünerinden yoksundurlar. Genç bir şempanzeye konuşmayı öğretmek için ciddi ve yorucu bir deney yapılmışsa da alınan sonuç, başarılı denemeyecek kadar sınırlı olmuştur. Hayvan, bizim türümüzden bir bebeğin içinde yaşadığı şartlara uygun bir evde büyütülmüş, basit kelimeler söylemek üzere dudaklarını oynatması için çeşitli yiyeceklerle ödüllendirilmiştir. İki buçuk yaşında anne , baba ve tas demeyi öğrenmiş ve zamanla bu kelimeleri yerlerinde kullanmayı, su içmek istediğinde tas demeyi de başarmıştır. Deneye büyük bir gayretle devam edilmişse de altı yaşına vardığında, maymunun sözlüğü ancak yedi kelimeden ibaret kalmıştır (Bizim sözlüğümüz 2000 kelimeyi aşar bu yaşta). Bu farklılık sesle değil, beyinle ilgilidir. Şempanzenin ses mekanizması, çeşitli tonlarda sesler çıkarması için elverişlidir. Bu beceriksizliği, ses çıkarma yeteneklerine bağlamamız için hiçbir sebep yok. Beceriksizlik kafatasının içindedir. Şempanzelerin aksine, bazı kuşlarda şaşırtıcı bir ses taklit etme yeteneği vardır. Papağanlar, muhabbet kuşları, kargalar ve daha birçok kuş türleri, bir çırpıda tam bir cümleyi tekrar edebilirler. Ama, ne yazık ki, bu yeteneklerinden yararlanamayacak kadar kuş beyinlidirler. Sadece öğretilen karmaşık bir ses düzenini taklit edip, onu aynı sıra içinde, çıkardığı seslerle çevre arasında hiçbir ilişki kurmaksızın tekrarlarlar. Gene de şempanze ve maymunların bu konuda, öylesine beceriksiz olmaları gerçekten gariptir. Birkaç basit kelime bile, yaşadıkları doğal ortamda o kadar yararlı olabilirdi ki, böyle bir evrimsel gelişim göstermemiş olmalarının nedenini anlamak güçtür. Biz, yine türümüze dönelim. Konuşma alanındaki bu parlak başarımız, diğer primat gruplarıyla paylaştığımız, temel içgüdüsel homurtu, inilti, çığlık gibi sesleri yitirmemize yol açmamıştır. Bu doğal sesli işaretlerimiz olduğu gibi kalmış üstelik, önemlerinden de bir şey kaybetmemiştir. Kelimelerden yaptığımız gökdelenin ilk temeli olmaktan ötedir bu sesler. Başlangıçtaki fonksiyonlarını, yani türe özgü haberleşme aracı olmayışlarını da sürdürmüşlerdir. Konuşma türünden işaretlerin aksine, eğitim gerektirmeksizin ortaya çıkarlar ve her kültürde eşanlamlıdırlar. Çığlık, kahkaha atma, hıçkırma, gülme, inleme ve ritmik ağlama her yerde herkese aynı mesajı iletir. Diğer hayvanların çıkardıkları sesler gibi, temel duygusal ruh hallerim dile getirdiklerinden, sesi çıkaranın durum, maksat ya da isteğini belirtirler. Aynı şekilde, gülümseme, sırıtma, kaş çatma, donuk bakış, korkmuş yüz , kızgın yüz gibi ifadelerimizi de sürdürmüşüzdür. Bunlar da bütün toplumlar için aynı anlamı taşırlar ve çeşitli kültürel ifade biçimlerinin benimsenmesine rağmen, anlam ve önemlerini yitirmemişlerdir. Gelişmemizin ilk zamanlarında, türümüze özgü sesleriyle birlikte yüz ifadelerinin nasıl ortaya çıktığı da ilginç bir inceleme konusudur. Ritmik ağlama (hepimizin çok iyi bildiği gibi) doğumla başlar. Gülümseme ilk kez biraz daha sonra, beş haftalık olduğumuzda görülür. Gülme ve huysuzluk nöbetlerine dört, beş aylıktan önce pek rastlanmaz. Aşağıda bu ifade biçimlerini ayrıntılı olarak ele alacağız. Ağlama, yalnız bir ruh hali bildirimi işareti değildir, aynı zamanda sesli işaretlerimizin başlıcasıdır. Gülümseme ve gülmenin, türümüze özgü özel işaretler olmalarına karşılık, ağlamayı binlerce hayvan türüyle paylaşırız. Kuşlar bir yana, bütün memeliler korktukları ya da acı duydukları zaman tiz seslerle bağırır, çağırır, cıyaklar, haykırır, feryat ederler. Üst kademedeki memeliler, yüz ifadelerini de görsel haberleşme aracı olarak kullandıklarından, bu alarm mesajlarının yanı sıra, hayvan türüne özgü korku-yüzü nü de takınırlar. Gerek genç, gerekse yetişkin hayvanlar, bu ifadeleri gerçekten kötü bir durum var olduğunda kullanırlar. Yavru hayvan ana-babasını, yetişkin hayvansa toplumsal grubunun diğer üyelerini uyarmak için bu ifadeleri takınır. Bebeklik çağında, değişik nedenlerle ağlarız. Acı duyarsak, acıkırsak, yalnız kalırsak, yabancı bir kimse ya da durumla karşılaşırsak, fizik desteğimizi birden kaybedersek, kısa vadeli amacımıza erişmemiz engellenirse ağlarız. Bütün bunları iki temel nedene bağlamak mümkün Acı ve güvensizlik duymak. Her iki durumda da işaret verildiğinde, ana-babadan gelecek ya da gelmesi beklenen karşılık, koruyucu bir davranışta bulunmasıdır, işaret verildiğinde çocuk, ana-babadan ayrıysa, kendisine yaklaşılması, kucağa alınması, sallanması, okşanması için bir çağrıdır bu. Eğer çocuk, anayla temas halindeyse ya da ağlaması temasa rağmen devam ediyorsa, o zaman acıya neden olabilecek bir durum olup olmadığını anlamak amacıyla vücudu incelenir. Ananın işarete verdiği karşılık, ağlama kesilene kadar devam eder (ki, ağlama ile gülümseme ve gülme arasındaki temel fark da buradadır). Ağlama sırasında baş kızarır, gözler sulanır, ağız açılır, dudaklar geri çekilir, hızlı hızlı nefes alınır ve tabii bir de tiz perdeden kesik kesik sesler çıkarılır. Ağlama eylemi, bütün bunlarla bir arada oluşan bir adale kasılmasıdır. Daha büyük çocuklarda bunların yanı sıra, bir de ananın yanma koşup ona asılma görülür. Çok iyi bildiğimiz bu ifade biçimini, böylesine ayrıntılı olarak ele almamızın nedeni, türümüze özgü diğer iki sesli ifadenin, gülümseme ve gülmenin, ağlamadan evrilmiş olmalarıdır. Ağlayıncaya kadar gülmek bu ilişkiyi belirten bir deyimdir. Ancak, evrimsel açıdan baktığımızda, bu ilişkinin tam ters yönde gelişmiş olduğunu yani gülünceye kadar ağladığımızı görürüz. Nasıl olmuştur bu. İlk önce ifade biçimleri olarak ağlama ve gülmenin birbirlerine çok benzediklerini anlamamız gerek. Birbirinin karşıtı iki ruh halini ilettiklerinden aralarındaki benzerlikler çoğunlukla gözden kaçar. Ağlamada olduğu gibi, gülmede de adale kasılır, ağız açılır ve soluklar hızlanır. Aşırı hallerde yüz kızarır ve gözler yaşarır. Ancak, çıkarılan sesler o kadar şiddetli olmayıp daha alçak perdedendir. En önemlisi, bu sesler daha kısa sürelidir ve birbirlerini daha yakından izlerler. Sanki bebeğin uzun yaygarası küçük parçalara bölünmüş ve aynı zamanda daha bir olgunlaşarak düzgün ve alçak perdeden sesler haline dönüşmüştür. Gülme tepkisinin ağlama tepkisinden ikinci bir işaret biçimi olarak evrilmesini şöyle açıklayabiliriz Daha önce de belirttiğimiz gibi, ağlamak doğumda bile mevcutken, gülmek ilk olarak üçüncü, hatta dördüncü ayda, yani bebeğin anasını tanımaya başladığı günlerde ortaya çıkar. Akıllı bir çocuk, belki babasını tanır, ama gülen çocuk, anasını tanıyan çocuktur. Annesinin yüzünü tanımadan, onu diğer yetişkinlerden ayırt edemez çocuk sevinç sesleri çıkartır, ama gülmez. Kendi annesinin yüzünü ayırt etmesiyle birlikte, ondan başka yüzlerden, yabancı yetişkinlerden de korkmaya başlar. İki aylıkken herhangi bir yüz, her dost yetişkin makbuldür. Ama, artık çevresinden korkma duygusu olgunlaşmakta, bilinmedik her şey, çocuğun ürküp ağlamasına yol açmaktadır (Çocuk sonraları diğer bazı yetişkinlerin de yararlı olduğunu anlayıp onlardan korkmamayı öğrenecektir. Ancak bunu kişisel tanımaya dayanan bir seçim sonucu yapacaktır). Anasını tanıma sürecinin sonucu, çocuk kendisini garip bir açmazda bulur. Eğer anne ona ürkütücü bir işaret yaparsa çocuğa, iki mesaj birden iletilmiş olur. Biri, Ben annenim, özel koruyucun. Korkulacak bir şey yok derken, İkincisi, Dikkat et, burada bir tehlike var demektedir. Çocuk, anasını birey olarak tanımazdan önce, böyle bir açmaza düşmez, çünkü ana, ürkütücü bir şey yaptığında, tehlike işareti veren bir kaynaktan başka bir anlam taşımamaktadır henüz. Oysa, şimdi Tehlike var ama tehlike yok gibi bir çifte işaret vermektedir. Ya da bir başka deyimle, Tehlike var gibi görünebilir ama, işaret benden geldiğine göre ciddiye alman gerekmez demektedir. Bunun da sonucu, çocuğun ağlamakla, anayı tanımanın getirdiği sevinç arası bir tepki vermesidir. Bu sihirli bileşim gülmeyi doğurur (Daha doğrusu, doğurmuştur, evrimin bir döneminde. O zamandan bu yana değişmez, iyice gelişmiş, kendi başına bir tepki haline gelmiştir). Gülmek, Tehlikenin gerçek olmadığını fark ettim demektir ve çocuk gülmekle, bu mesajı anneye iletmiş olur. Artık anne, bebekle, onun ağlamasına sebep olmaksızın, oyun oynayabilir. Bebekleri güldüren ilk oyunlar, ana-babayla oynanan ce (saklanma), el çırpma, ritmik diz vurma ve havalara kaldırma oyunlarıdır. Altıncı aydan sonra gıdıklama önemli rol oynamaya başlar. Bütün bu oyunlar, şok tepkisi yaratır ama, güvenilen koruyucuyla oynamaktadırlar. Çocuklar kısa zamanda bu oyunları başlatmanın yollarını öğrenirler. Örneğin, bulunup o şok u yaşamak için saklanır ya da yakalanmak için kaçarlar. Giderek, gülme, bir oyun çağrısı, ana ile çocuk arasındaki dramatik karşılıklı davranışların devam edip gelişebileceğinin bir işareti olur. Oyun çok ürkütücü ya da acı verici hale gelirse ağlamaya yol açar ve derhal annenin koruyucu davranışa geçmesi için gerekli işaret verilir. Bu sistem, çocuğun bedensel yeteneklerini ve çevresinin fiziksel niteliklerini araştırma alanını geliştirmesine yardım eder. Diğer hayvanlarda da oyun çağrısı işaretler görülür, ancak bizimkilere kıyasla hayli etkisizdirler. Örneğin, şempanzenin türüne özgü bir oyun yüzü vardır ve beraberinde bizim gülüşümüze koşut bir yumuşak oyun homurtusu çıkartır. Aslında bu işaretler de aynı çekici- itici ikilemini taşırlar. Genç şempanzenin selam ifadesi, dudaklarını ileri doğru uzatarak büzmektir. Korktuğunda ise, dudaklarını toplar, ağzını açar ve dişlerini gösterir. Oyun yüzü , hem dostça selamlama, hem de korku duygularının bileşimidir. Gene, korku ifadesinde olduğu gibi iyice açılır, dudaklar dişleri örtecek gibi öne uzatılır. Çıkartılan hafif homurtular, selamlama sesi olan u-u-u ile korku çığlığının karışımıdır. Eğer oyun hoyratlaşırsa, dudaklar geri çekilir ve homurtu, kısa, tiz çığlıklara dönüşür. Eğer fazla sakin bir havaya girerse, dudaklar şempanzelerin selamlama biçimi olan somurtkan ifadeyi alır. Yani, aslında ağlama-gülme ilişkisi şempanzelerde de bizim türdeki doğrultudadır yalnızca hafif oyun homurtuları bizim yürekten kahkahalarımızın yanında çok daha zayıf bir çağrı, bir işaret kalmaktadır. Ayrıca, şempanzeler büyüdükçe bu oyun işaretinin önemini yitirmesine karşılık, bizlerde, yetişkin çağımızda gündelik hayatta önemli bir yer tutacak gibi gelişmiştir. Çıplak maymun, yetişkin çağında bile oyuncu bir maymundur. Her şeyi sonuna kadar zorlamakta, canını acıtmaksızın kendini ürkütmekte, korkutmakta büyük hüner gösterir sonra da rahatladığını, çevresini de etkileyen kahkahalarla ifade eder. Birinin haline gülmek de gerek büyük çocukların, gerekse yetişkinlerin sık sık başvurdukları toplumsal bir silahtır. Birisine gülmekle, ona yapılan hakaret iki kat artar Çünkü altında yatan anlam, o kişinin hem ürkütücü olacak kadar garip, hem de adam yerine konulmayacak kadar önemsiz olduğudur. Profesyonel komikler, bilinçli olarak bu toplumsal rolü takınırlar ve büyük dinleyici kitleleri bu yapmacık anormalliği kendi toplumsal normallikleri ile karşılaştırıp çevreyle uyumluluklarını kanıtlamak için avuç dolusu para harcar. Bu arada yeni yetmelerin taptıkları sanatçılar karşısındaki davranışlardan da söz etmek yerinde olacak. Bir dinleyici kitlesi olarak, eğlenmeleri kahkaha değil çığlık atarak çığrışmak şekliyle ortaya çıkar. Üstelik, çığlık atmakla da kalmayıp, kendilerinin ya da başkalarının vücutlarına sarılırlar, kıvranırlar, inlerler, elleriyle yüzlerini kapar, saçlarını çekiştirirler. Bütün bunlar aşırı korku ya da acı duymanın klasik gösterileri olmakla birlikte, burada bilinçli, biçimsel bir nitelikte mevcutturlar. Çağrı olma nitelikleri yapay olarak azaltılmıştır. Yardım isteme haykırışları değildir artık. Dinleyiciler birbirlerine, cinsel semboller tarafından dayanılmaz bir güçle uyarıldıklarını, bunu duyumsama yeteneğine sahip olduklarını ve her aşırı uyarma karşısında gösterilen tepki gibi, bunun da katıksız acı duyma isteği yarattığını göstermektedirler. Eğer bir yeniyetme kız, kendini birdenbire taptıklarından biriyle baş başa bulsaydı, çığlık atmaya başlayacağım hiç sanmam. Çığlıklar ona değil, dinleyiciler arasındaki diğer kızlara yöneltilmiş işaretlerdir. Genç kızlar, bu davranışlarıyla birbirlerinin gelişmekte olan duygusal tepki gösterme yeteneklerini kanıtlamaktadırlar. Gözyaşları ve kahkahalar konusunu kapatmadan önce, açıklanacak bir şey daha kalıyor. Bazı anneler, doğumdan sonraki ilk üç ay içinde durmaksızın ağlayan bebekleri karşısında, eli kolu bağlı kalırlar. Ana-baba ne yapsa fayda etmez. Onlar da çocuklarının temelde fizik bir rahatsızlığı olduğu kanısına varıp ona göre davranmaya başlarlar. Doğru düşünmektedirler aslında. Gerçekten de fizik bir rahatsızlıkları vardır bebeklerin, ancak bu rahatsızlık ağlamanın nedeni olmaktan çok, sonucudur. Elimizdeki en önemli ipucu, gaz sancısı ağlaması olarak adlandırılan bu sürekli ağlamanın üçüncü ya da dördüncü ayda, sihirli bir şekilde bıçakla kesitmişçesine ortadan kalkmasıdır. Bu da bebeğin anasını diğer yetişkinlerden ayırt etmeye başladığı dönemdir. Çocukları ağlayan annelerle çocukları daha sakin olan annelerin davranışlarına bir göz atmak, sorunu aydınlatmaya yetecek. Çok ağlayan bebeklerin anneleri onlara karşı daha kararsız, sinirli, endişeli davranırlar. Oysa, sakin bebeklerin anneleri kararlı, rahat ve serin kadınlardır. Bu yaşta bile insan yavrusu, anasının temasındaki güvenlik ve emniyet ya da güvensizlik ve tehlike duygusunu ayırt edebilir ve bundan etkilenebilir. Tedirgin bir anne, kaçınılmaz olarak yeni doğmuş çocuğuna bir tedirginlik işareti verecektir. Çocuk da buna, normal tepkiyi gösterecek, işareti aldığını belirtip annesinden, kendisini bu tedirginlik kaynağına karşı korumasını isteyecek, yani ağlayacaktır. Ancak, çocuğun verdiği karşı işaret, annenin üzüntüsünü daha da artıracağından, çocuğun ağlaması da artacaktır. Giderek zavallı çocuk, ağlaya ağlaya bitkin düşecek, çektiği fizik acılar da bunun üstüne binince, yeterince berbat olan durum, daha da kötüleşecektir. Bu kısır döngüyü yıkmanın tek yolu, annenin durumu böylece kabul edip kendini yatıştırmaya bakmasıdır. Eğer bunu başaramazsa (ki, bu konuda bebeği aldatmak, hemen hemen imkânsızdır), daha önce de belirttiğimiz gibi, sorun kendi kendine çözümlenecek, bebek üçdört aylık olduğunda annesini tanıyacak ve içgüdüsel olarak onu özel koruyucusu olarak görmeye başlayacaktır. Ana artık sürekli tedirginlik işaretleri veren bir kaynak değil, bildik bir yüzdür çocuk için. Tedirgin edici işaretler vermeye devam etse bile, artık dost bilinen tanıdık bir kaynaktan gelen bu işaretler, çocuk için ürkütücü olmaz. Giderek çocuğun annesine bu türlü bağlanması anneyi de yatıştıracak, tedirginliği ortadan kaldıracaktır. Ve gaz sancıları da böylece kesilmiş olur. Buraya kadar gülümseme sorununu, özellikle konu dışı bırakmamın sebebi, gülmeden de öte bir özelleşme sorunu olmasıdır. Nasıl gülme, ağlamadan doğmuşsa, gülümseme de gülmeden türemiştir. İlk bakışta gülümseme, gülmenin daha hafifi gibi görünürse de bu basit ve yersiz bir açıklama olur. Hafif bir gülüşle gülümseme arasında pek fark yoktur ve büyük bir ihtimalle gülümseme, bu yoldan ortaya çıkmıştır. Ancak, evrim süreci içinde gülümseme, gülmeden tamamen ayrılmış ve başlı başına bir ifade biçimi niteliğini kazanmıştır. Aşırı bir gülümseme (dişleri meydana çıkaracak gibi sırıtma, parlak bir gülümseyiş) yüklendiği görev açısından aşırı gülmeden çok farklıdır. Zamanla, türe özgü bir selamlama işaretine dönüşmüştür. Birini gülümseyerek selamlamak, onu dost bildiğimizin ifadesidir. Oysa, gülerek selamladığımız kişi, haklı olarak dostluğumuzdan şüphe edebilir. Bütün toplumsal ilişkilerde, çok hafif de olsa, korku uyandırıcı bir nitelik vardır. Karşımızdaki kişinin, karşılaşmamızın herhangi bir anında nasıl davranacağı bilinmeyen bir unsurdur. Gerek gülümseme, gerekse gülme bu korkunun varlığını kanıtlar. Her ikisi de korku, çekicilik ve onaylama duygularının bileşimi sonucu ortaya çıkmaktadırlar. Ancak, gülme gittikçe artmaktaysa, ilişkinin daha ürkütücü olabileceğine, bu güvenlik içinde tehlike durumunun daha da ileri gidebileceğine işaret eder. Öte yandan, eğer hafif bir gülüşe benzeyen gülümseme, başka bir yöne (geniş bir sırıtmaya) dönüşürse karşılaşmanın o yönde gelişmeyeceği işaret edilmiş olur. Kısaca, başlangıçtaki ruh halinin kendi kendine son bulduğu anlatılmaktadır. Karşılıklı gülümseme, her iki tarafın da hafifçe tedirgin olduklarının, ancak yine karşılıklı olarak birbirlerini çekici bulduklarının ifadesidir. Biraz korkmak saldırgan olmamak saldırgan olmamak dost olmak demektir ve böylece gülümseme, dostça çekiciliğe sahip bir araç olarak evrilmiştir. Eğer bizim için böyle bir işaret gerekli olmuşsa, nasıl olmuş da diğer maymunlar bu ihtiyacı duymamışlardır. Evet, onların da çeşitli dostluk ifadeleri vardır, ama bizim için gülümseme diğer dostluk ifadelerine ek olarak gelişmiş ve gerek çocuk, gerekse yetişkin olarak günlük hayatımızda önemli bir yer kazanmıştır. Bizim varoluş biçimimizin nasıl bir özelliği vardır ki, gülümseme bu yere gelmiştir. Cevap galiba o ünlü çıplak derimizde yatıyor. Yavru maymun doğduğunda, anasının postuna sıkıca yapışır ve saatlerce, günlerce öyle kalır. Haftalarca anasının sıcak koynunun koruyuculuğuna sığınır. Sonraları, anasından ilk ayrıldığında, en küçük bir tehlikede hemen geri koşup yeniden sarılır anasına. Kendi kendine fizik teması gerçekleştirmek olanağına sahiptir. Ana bu teması istemese bile (yavru büyüdüğü ve ağırlaştığı zaman) buna engel olmak için hayli çaba harcaması gerekecektir. Anasız bir şempanze yavrusu büyütmüş olan herkes, bunu bilir. Ama ya biz. Doğduğumuzda öylesine güçsüzüzdür ki, anamıza yapışmayı beceremeyişimiz bir yana, yapabileceğimiz bir şey de yoktur üstelik. Analarımıza yaklaşmamızı sağlayacak mekanik araçlardan yoksun olduğumuzdan, geriye bir tek ana kalbini harekete getirecek işaretler kalmaktadır. Analarımızın dikkatini çekmek için çığlık çığlığa bağırmak yeterli olmayacak, dikkati üzerimize çektikten sonra onu orada tutmak için de bir şeyler yapmamız gerekecektir. Şempanze yavrusu da tıpkı bizim gibi bağırarak çağırır anasını. Ana koşarak gider ve onu kucaklar. Yavru hemen anasına yapışır. İşte tam bu noktada, bizler bu anaya asılmanın karşılığı bir şey, anneyi ödüllendirip onun bizimle kalmasını sağlayacak bir işaret yapmak zorundayızdır. Bu işaret, gülümsemedir. Gülümseme, bebeğin hayatının ilk haftalarında ortaya çıkarsa da, başlangıçta belirli bir şeye yöneltilmemiştir. Bebek beş haftalık olduğunda gülümseme de yavaş yavaş belirli etkilere gösterilen bir tepkiye dönüşür. Artık bakışlar, nesneler üzerinde durabilmektedir. Bebeğin en kolay gözlerini dikip bakabildiği nesneyse, kendisine bakan bir çift gözdür. Bir kâğıt üzerine çizilmiş iki siyah nokta bile yeter. Birkaç hafta sonra ağız da önem kazanır. Artık iki siyah noktanın altında bir ağız çizgisi de varsa, bebeğin dikkati daha kolay çekilir. Biraz sonra da ağzın genişlemesi ön plana geçer Gözler başlangıçtaki önemlerini kaybederler. Bu dönemde, yani çocuk üç, dört aylıkken, gösterdiği tepki daha da özelleşmiştir. Herhangi bir yüze değil, anasının yüzüne tepki göstermeye başlar bebek. Ana tarafından damgalanma diye adlandırılan olay ortaya çıkmaktadır. Bu tepkinin ilginç yönü, bebeğin dikdörtgen, üçgen gibi kesin çizgili geometrik biçimleri ayırt etmekten âciz olduğu bir dönemde böyle bir gelişim gösterebilmesidir. Anlaşılan, bazı biçimleri (insan hatlarıyla ilgili biçimleri) tanıma yeteneği, diğer görüntüsel yeteneklere kıyasla çok daha hızlı bir gelişme göstermektedir. Böylelikle çocuğun görüşü doğru nesneler üzerine yönelmekte, çevresindeki cansız bir nesneye bağlanması engellenmektedir. Çocuk yedi aylık olduğunda artık tamamen annesi tarafından damgalanmış olur. Anne bundan böyle ne yaparsa yapsın, çocuğunun gözünde anne timsali olarak hayat boyu kalacaktır. Bu, ördek yavrularında anneyi takip etmek, maymunlarda anneye asılmak şeklinde görülür. Bizler ise, hayat boyu sürecek bu bağı, gülümseme aracılığıyla kurar ve geliştiririz. Gülümsemenin temel görsel niteliği, ağız uçlarının yukarıya doğru kıvrılmasıdır. Ağız biraz açılır, dudaklar korku ifadesinde olduğu gibi gerilir, ancak uçlarının yukarı dönmesiyle ifadenin karakteri tamamen değiştirilmiş olur. Bu gelişim beraberinde bir diğer ifadenin, karşıt bir ifadenin doğmasına imkân hazırlamıştın Dudakların aşağı sarkması (somurtma). Gülümsemenin tam tersi olan bir ağız biçimiyle verilen bu işaretin anlamı da gülümseme-karşıtı dır. Ağlamanın gülmeyi, gülmenin gülümsemeyi doğurduğu gibi, dostluk ifadesi olan gülümseme de dost olmayan bir ifadeyi doğurmakta, böylelikle tam bir daire çizilmektedir. Ancak gülümsemede ağzın «ildiği biçimden başka şeyler de vardır. Yetişkinler dudaklarına verdikleri biçimle, içinde bulundukları ruh halini kolaylıkla karşılarındakine iletebilseler de, bebek çok daha fazla çaba harcar gülümsediğini kanıtlamak için. Bebekler gülümserken bir yandan da tepinir, kollarını sallar, ellerini gülümsemelerinin kaynağına doğru uzatır, bebekçe sesler çıkarırlar Başlarını geriye atıp, çenelerini uzatırlar, gövdelerini öne ya da yana döndürürler, nefes alışverişleri hızlanır. Gözler daha parlak ve hafifçe yumuktur gözlerin altlarında ve yanlarında, bazen burun kemiğinin üzerinde kırışıklar oluşur. Burun ve ağız çevresindeki deri, daha kesin çizgiler alır, bazen dil dışarı çıkar. Bütün bu gösterilerden vücudun hareket etmesiyle ilgili olanlar, bebeğin anneyle temasa geçmek için harcadığı çabalardır. Elverişsiz fizik imkânlarıyla yaptığı bu beceriksiz hareketler, belki de maymun atalarının analarına yapışma tepkilerinden geriye kalandır. Bebeğin gülümsemesi üzerinde durmaktayız ama, gülümseme hiç şüphesiz karşılıklı bir işarettir. Bebek anasına gülümsediğinde ana da bu işarete benzer bir işaretle cevap verir, iki taraf birbirini ödüllendirmekte, böylelikle, aradaki bağ, her ikisi için de pekiştirilmektedir. Bu cümle ilk bakışta çok iyi bildiğimiz bir şeyin tekrarı gibi görünebilir, ama önemli bir şeyi açıklamaktadır. Bazı anneler, tedirginlik, heyecan ya da kızgınlık duydukları zamanlar bu ruh hallerini bir gülümsemeyle gizlemeye çalışırlar. Böyle davranmakla, çocuğu tedirgin etmemeyi ummaktadırlar. Oysa, bunun iyilikten çok, kötülüğü dokunur. Çocuğu, ananın ruh hali konusunda aldatmanın imkânsız olduğuna daha önce de değinmiştik. Hayatımızın ilk yıllarında ananın endişe ya da dinginliğini belirten işaretleri, olağanüstü bir duyarlıkla kaydettiğimiz muhakkaktır. Konuşma öncesi dönemde, sembolik, kültürel haberleşmenin o korkunç mekanizması altında ezilmeden önce, yaşadığımız hayatta, küçük hareketler, duruş değişiklikleri ve ses tonlarının ayrıntıları dört elle sarıldığımız ipuçlarıdırlar. Diğer türlerde de buna çok rastlanır. Sayı saymayı bilen atlardan söz edildiğini duymuşsunuzdur. Böyle bir atın da bu şaşılacak yeteneği, eğiticisinin küçücük hareketlerine tepki göstermekten başka bir şey değildir. Örneğin, Akıllı Hans adlı bir at, kendisinden bir toplama yapması istendiğinde ayağıyla toplam sayısı kadar yere vurur, sonra dururdu. Eğer eğiticisi değil de, bir başkası olsa, Hans yine doğru cevap vermekteydi, çünkü Hans istenilen toplamın son sayısını ayağıyla yere vurduğu anda, karşısındaki, vücudunun hafif de olsa gerilmesini önleyememekteydi. Hepimiz bu yeteneğe sahibiz (Nitekim, falcılar da doğru yolda olup olmadıklarını anlamak için sık sık bu metoda başvururlar). Ancak konuşma öncesi dönemde çocukta bu yetenek çok daha güçlü olur. Eğer anne tedirgin ve sinirli hareketler yapıyorsa, bunları istediği kadar gizlemeye uğraşsın, çocuğunun bu işareti almasını engelleyemez. Eğer bir yandan da var gücüyle gülümsüyorsa, bu, çocuğun aklım iyiden iyiye karıştırmaktan başka bir işe yaramayacaktır. Karşıt iki mesaj birden iletilmektedir bu durumda. Eğer bu sık sık tekrarlanırsa, zararı daha da derine işleyecek ve çocuğun, sonraları toplumsal ilişkiler kurarken ciddi güçlüklerle karşılaşmasına yol açacaktır. Gülümseme konusunu burada bırakıp çok daha değişik bir sorunu ele alacağız. Aylar geçtikçe, çocukta yeni bir davranış biçimi kendini göstermeye başlar Saldırganlık yavaş yavaş ortaya çıkmaktadır. Huysuzluk nöbetleri ve kızgın ağlamalar, başlangıçtaki o her anlama gelen ağlamadan ayrılır. Çocuk, saldırganlığını daha kesik ve düzensiz çığlıklarla ve büyük bir hırsla tepinerek gösterir. Küçük nesnelere atılır, büyükleri sarsar, tükürür, kusar, ısırmaya çalışır, eline geçirdiği her şeyi çizer ya da yere çalar. Önceleri bütün bunlar, ara sıra ve düzensiz olarak yapılan hareketlerdir. Ağlama, korkunun hâlâ mevcut olduğuna işaret eder. Saldırganlık henüz katıksız saldırı olacak kadar olgunlaşmamıştır Bunun için çocuğun kendinden emin ve fizik yeteneklerinin iyice farkında olması gerekir. Ve er geç bu aşamaya vardığında, çocukta, bu ruh haline özgü yüz işaretleri de oluşmaya başlar. Bu ifade, ağzın sıkıca kapanıp gözlerin sabit bir bakış kazanmasıdır. Dudaklar sert bir çizgiye dönüşür, ağız kenarları gerilmekten çok, ileri doğru toplanır. Gözler, donuk bir ifadeyle rakibinin gözlerine dikilir, kaşlar çatılır. Yumruklar sıkılmıştır Çocuk kişiliğini ispat etme yolundadır. Çocuğu koruma, besleme, temizleme ve onunla oynamanın yanı sıra ana-babanın önemli bir diğer görevi de eğitimdir. Diğer hayvan türlerinde de olduğu gibi eğitim, bir ceza-ödül sistemine dayanır. Bu sistem zamanla çocuğun, doğruyu deneme yoluyla bularak öğrenimini geliştirmesini düzenleyecektir. Ancak çocuk bunun yanı sıra bir başka yoldan, taklit ederek de öğrenmektedir. Bu öğrenim biçimi diğer memelilere kıyasla bizim türümüzde olağanüstü bir gelişim göstererek ince bir sanat haline gelmiştir. Diğer hayvanların kendi başlarına, büyük çabalar harcayarak öğrendikleri birçok şeyi bizler, önümüzdeki örneğe, ana-babalarımıza bakarak kısa zamanda kaparız. Çıplak maymun öğretmeye meraklı bir maymundur (Bu öğrenim metoduna öylesine alışmışızdır ki, diğer hayvan türlerinin de aynı yoldan öğrendiklerini sanırız. Bu yüzden, diğer hayvanların hayatında öğrenimin oynadığı rolü fazlasıyla abartmışızdır). Yetişkin olarak yaptığımız hemen her şey temelde çocukluk çağımızda taklit ederek öğrendiklerimize dayanır. Çoğu zaman belirli bir davranışımızın nedenini, bazı soyut ahlak kurallarına bağlarız kafamızda. Oysa, aslında tamamen taklit yoluyla edinilmiş, çoktan unuttuğumuz derinlerde yatan birtakım izlenimlere boyun eğmekten başka bir şey değildir bu davranışımız. Bu izlenimlere (ve bir de özenle gizlediğimiz içgüdüsel dürtülere) böylesine körü körüne boyun eğmemiz yüzünden, toplumların geleneklerini ve inançlarını değiştirmeleri bu kadar zorlaşmaktadır. Aklımızı objektif olarak kullanmayı temel alan, rasyonel, kamçılayıcı güzellikte, pırıl pırıl yeni fikir alkımları karşısında bile toplum, baba ocağında gördüğü alışkanlıklarına ve önyargılarına sarılacaktır. Bizden önceki kuşakların toplam tecrübelerini çarçabuk kökünden silip atma dönemini, yeniyetmeliğin o önemli gördüğünü kapma ' dönemini, selametle atlatabilmek için bu yükü sırtımızda taşımak zorundayız. Kıymetli gerçeklerin yanı sıra, taraf tutan fikirleri de kabullenmeye mecburuz. Bereket, bu zayıf yönümüzü karşılayacak güçte panzehir, taklit ederek öğrenme süreci içinde kendiliğinden oluşur. Eğilimlerimizden hangisinin daha iyi sonuç verdiğini araştırmak için büyük bir merak, güçlü bir istek duyarız ve bunun sonucu olarak da gayet başarılı bir denge kurarız. Bir kültür ancak taklit tekrarlamalarının tutsağı olup katılaştığında ya da çok cesur ve aceleci bir araştırıcı nitelik kazandığında yıkılır. Bu iki itilim arasındaki dengeyi sürdürmeyi başaranlar ise, yollarına devam ederler. Bugün dünya yüzünde katılaşmış ya da aceleci kültürlerin birçok örneği mevcut. Yasaklamalar ve çağdışı gelenekler altında ezilen, küçük, geri kalmış toplumlar birinci türe dahildirler. Aynı toplumlar, ileri toplumların yardımıyla değiştiklerinde, kısa zamanda ikinci türün bütün niteliklerini kazanırlar. Yüksek dozda birdenbire verilen toplumsal yenilik ve araştırma heyecanı ataları taklit etmekten gelen dengeleyici unsurlara baskın çıkacak ve denge bu kez de öbür yönde ağır basacaktır. Sonuç, kültürel kargaşalık ve uyuşmazlık olur bu durumlarda. Ne mutlu taklitle merak arasında, bilinçsiz kopya ile ilerici rasyonel deneylere girişme arasında aşamalı bir denge kurmayı beceren topluma. Eğer bütün evrimsel çabaları yaşamlarını sürdürmek için gerekli tek bir taktiği geliştirmeye yönelmişse, çevrelerindeki karmaşık düzenle fazla ilgilenmeleri gerekmez. Karıncayiyen karınca, koala ayısı da zamk ağacı yaprağı bulduğu sürece, keyifleri yerinde demektir, başka tasaları da yoktur. Oysa, uzmanlaşmamış olanlar (hayvanlar dünyasının maceraperestleri) hiç de öyle kolay kolay rahat edemezler. Yarınki yemeklerini nerede bulacaklarını bilmezler her kovuk, her yarık bilinmeli, her imkân denenmeli, bütün rastlantılar değerlendirilmelidir. Araştırmaları, durup dinlenmeksizin gerekmektedir. Tecrübe dozunu her zaman yüksek tutmak zorundadırlar. Yalnız beslenme sorunu değildir söz konusu olan. Kendilerini savunmak için de gereklidir bu. Kirpiler, kokarcalar, düşmanlarına aldırmaksızın, istedikleri gibi gürültü ederek dolaşabilirler, ama benzer silahlardan yoksun bir memeli hayvan her zaman tetikte olmak zorundadır. Tehlike işaretlerini algılayabilmesi, kaçış yollarını bilmesi gereklidir. Yaşamını sürdürebilmek için yuvasının çevresini en ufak ayrıntısına kadar ezbere bilmelidir. Bu açıdan bakıldığında, uzmanlaşmamış olmak bir yetersizlik olarak gözükebilir. Öyleyse, maceraperest ya da fırsatçı birtakım memeli hayvanların var olmalarının nedeni ne olabilir. Bu sorunun cevabı uzmanlaşmanın, önemli bir engeli de beraberinde getirdiğidir. Yaşamı sürdürme taktiğini gereğince işlediği sürece, uzmanlaşmış hayvanın işleri yolunda gider ama, ortamda önemli bir değişiklik olduğu anda apışıp kalır. Rakiplerini geçmek amacıyla birtakım aşırı çabalar göstermişse, genetik yapısında önemli değişiklikler yapmış demektir, şimdi durum değişince bu ani değişikliğe birdenbire ayak uyduramayacaktır. Zamk ağacı ormanları ortadan kalktığı anda, koala ayısının nesli de tükenecektir. Kirpiye gelince, onun da silahı, kabuğunu çiğneyebilecek demir ağızlı bir düşman karşısında, elinden almmış olacaktır. Maceracı hayvanın gündelik hayatı çok daha zor olsa da ortamın ani değişikliklerine uyabilme yeteneğine sahiptir. Hindistan gelinciğinin (Firavun faresinin) elinden fareleri ve sıçanları alın hemen yumurtalara ve sümüklüböceklere yönelecektir. Maymunun meyvelerini ve kuru yemişlerini alın kökleri ve filizleri yemeye başlayacaktır. Uzmanlaşmamışlar arasında, en maceraperestleri, maymunlardır belki de. Takım halinde uzmanlaşmamak konusunda uzmanlaşmışlardır. Ve maymunlar arasında en büyük maceracı da çıplak maymundur. Bu onun neotenik evriminin bir diğer yönüdür. Her şeye burnunu sokmak huyu, bütün genç maymunlarda vardır, ama bu niteliklerinin önemi zamanla azalır. Oysa bizlerde, çocukluk çağının meraklılığı olgunlaştıkça güç kazanmakta ve yaygınlaşmaktadır. Araştırmaktan hiçbir zaman vazgeçemeyiz. Yaşamımızı sürdürecek olanaklara sahip olduğumuzu bilmek yeterli değildir. Her soruya verdiğimiz cevap aynı anda bir ikinci soruyu doğurur. İşte insan türünün yaşamını sürdürme taktiklerinin en önemlisi de budur. Yeni şeyleri çekici bulmaya yatkınlık, neophilia yeni sevgisi olarak adlandırılmıştır. Karşıtı da, yeni korkusu (neophobia)'dur. Bilinmeyen her şey, tehlike ihtimalini de beraberinde taşır. Dolayısıyla, dikkatle yaklaşılmalıdır. Kurcalanmaması daha mı doğru olur acaba. Ama kurcalamazsak, ne olduğunu nasıl öğrenebiliriz. İçgüdüsel yeni sevgisi, bilinmeyenle, bilinen haline gelene kadar ilgilenmemizi sağlar, ta onu gözümüzden düşecek kadar iyi tanıyıp, yeterince deneyinceye ve bu bilgileri gerektiği zaman ve yerde kullanmak üzere bir kenara koyuncaya kadar. Çocuklar her zaman bunu yaparlar. İçgüdüleri o denli güçlüdür ki, ana-babaları tarafından dizginlenmesi gerekli olur. Ancak, ana-baba, meraklılığı yönlendirmekte başarılı olsa da, hiçbir zaman baskı altında tutamaz. Çocuklar büyüdükçe, araştırma merakları öylesine şiddetli ve korkunç bir hal alır ki, büyükler, vahşi hayvan sürüsü gibi davranan gençlerden söz ederler sık sık. Oysa, gerçekte doğru değildir bu. Eğer yetişkin insanlar, olgun vahşi hayvanların davranışlarını inceleme zahmetine katlansalardı, aslında kendilerinin vahşi hayvanlar gibi davrandıklarını anlarlardı. Araştırmayı sınırlamaya çalışan ve insanaltı bir tutucu yaşantının getirdiği rahatlığı bozmak istemeyen, kendileridir. Neyse ki, çocukça meraklılıklarından ve buluculuklarından bir şey kaybetmemiş yeterince yetişkin vardır da, insan türü yaşamını ve ilerleyişini sürdürebilmektedir. Şempanze yavrularının oynayışlarını izlediğimizde, insan yavrusuyla aralarındaki davranış benzerliklerini hemen fark etmememiz imkânsızdır. Her ikisi de yeni oyuncaklara bayılırlar. Hemen üzerlerine atlayıp kaldırırlar, yere atarlar, kıvırırlar, bükerler, vururlar, didik didik ederler. Her ikisi de basit oyunlar icat ederler. Şempanzelerin yeni şeylerle ilgilenme oranlan bizlerde olduğu kadar yüksektir hatta, ilk yıllarda kas yapıları daha çabuk geliştiğinden, daha da fazladır diyebiliriz. Ancak bir zaman sonra bu gelişim yavaşlamaya, bize kıyasla daha geride kalmaya başlar. Beyinleri, bu iyi başlangıcı daha olumlu bir şekilde geliştirmek için gerekli karmaşık yapıya sahip değildir. Dikkatlerini tek bir şey üzerinde toplama yetenekleri zayıftır ve vücutlarının gelişimiyle aynı oranda artmaz. Hepsinden önemlisi, buldukları icat tekniklerini ana-babalarıyla tartışmak için gerekli haberleşme olanaklarından yoksundurlar. Bu farkı daha iyi açıklamak için belirli bir örneği ele alalım. Örneğin resim yapmayı ya da grafik araştırmayı. Bir davranış biçimi olarak, binlerce yıldır insan türü için çok önemli bir yeri vardır grafik araştırıcılığın. Bunun en iyi ispatı Altamira ve Lascaux'daki tarihöncesi kalıntılardır. Olanak ve gereçler sağlandığında, şempanze yavrusu da boş bir sayfa üzerine şekiller çizmenin görsel olanaklarını araştırmaya bizim kadar meraklıdır. İlk defa bir kalem ve bir kâğıtla karşı karşıya kalan çocuğun durumu hiç de parlak değildir. En iyisinden kalemi kâğıda vurmaktır aklına gelecek şey. O zaman da beklenmedik bir sürprizle karşılaşır. Kalem vurulunca sadece ses çıkmakla kalmamış, görsel bir olay da ortaya çıkmıştır. Kalemin ucunda bir şey olmuş ve kâğıt üzerinde bir iz bırakmıştır. Bir çizgi çizilmiştir. Grafik buluşun ilk anında gerek şempanze, gerekse insan yavrusunu izlemek gerçekten çok etkileyicidir. Çizgiye, hareketinin yarattığı bu beklenmedik ödüle şaşkınlık içinde bakar. Bir an sonucu izledikten sonra deneyi tekrarlar. Hayret, ikinci kez de aynı sonucu elde etmiştir. Sonra devam eder sayfa karalamalarla doluncaya kadar tekrar tekrar çizer. Zaman geçtikçe, bu oyun daha da bir canlılık kazanır. Birbiri ardına çizilen basit deneysel çizgiler yerlerini ileri-geri çiziktirmelere bırakır. Eğer olanak varsa, renkli kalemler, tebeşir ve boya, kurşun kalemin yerini alır. Böylelikle kâğıdın üzerindeki hareketlere daha cesur bir akıcılık gelir, daha etkili bir görsel sonuç sağlanır. Grafik araştırmayla ilgilenme, gerek insan, gerekse şempanze yavrularında bir buçuk yaş sıralarında başlar. Oysa, cesur, kendinden emin ve zincirleme karalamanın gerçek bir akıcılık kazanması, ancak ikinci yaş gününden sonra görülür. Üç yaşındaki çocuk ise, yeni bir grafik döneme girer. Artık karmaşık karalamalarını sadeleştirmeye başlamıştır. Karalamanın heyecan verici karışıklığından basit temel biçimler çıkarma dönemidir bu. Önce birbirini kesen çizgiler, sonra daireler, kareler ve üçgenler çıkar ortaya. Başıboş bırakılmış çizgiler, sayfanın üzerinde dönüp dolaştıktan sonra iki uçları bir boşluğu içine alacak biçimde birleştirir. Çizgi, kontura dönüşmüştür. Bu dönemi izleyen aylarda, bu basit biçimler, birbirleriyle birleşip soyut şekiller meydana getirilir. Bir çapraz, daireyi keser ya da karenin köşeleri diyagonal çizgilerle birleştirilir. İlk temsili resmin çizilmesinden hemen önceki önemli geçiş dönemidir bu. Bu aşamaya çocuk, iki buçuk ile üç yaşları arasında ya da dördüncü yaşın başlangıcında varır. Şempanze ise hiçbir zaman. Şempanze yavrusu, yelpaze gibi açılan biçimler, kesişen çizgiler, daireler, giderek bir dairenin içine bazı şekiller bile çizebilir, ama orada durur. Hemen her çocuğun yaptığı ilk temsili resmin, aynı, içi işaretlenmiş daire motifi olması çok ilginçtir. Çocuk, anahatlarını çizdiği bir dairenin içine rastgele çizgiler ve noktalar yerleştirir. Sonra, birdenbire sanki kâğıda sihirli bir değnekle dokunulmuşçasına, kâğıttaki insan yüzü, yaratıcının gözlerine diker gözlerini. Çocuk birden tanır onu. Soyut denemeler, biçim araştırma dönemi kapanmıştır artık. Yeni bir amaç vardır şimdi. Temsili resmin en mükemmel biçimine ulaşmak. Yeni suratlar çizilir, daha doğru, gözleri, ağzı yerli yerinde suratlar. Saçlar, kulaklar, burun, kollar, bacaklar gibi ayrıntılara inilir. Yeni görüntülere geçilir. Çiçekler, evler, hayvanlar, gemiler, arabalar çizilir. Bu, bildiğimiz kadarıyla şempanze yavrusunun erişemeyeceği bir düzeydir. Şempanze, son aşamadan, daireyi çizip içini noktaladıktan sonra, büyümeye devam eder, ama resimleri orada kalır. Günün birinde belki dâhi bir şempanze bulunacaktır ama bu, pek uzak bir olasılık gibi geliyor bana. Çocuk için grafik araştırmanın temsili dönemi artık başlamıştır, ancak özellikle beş ile sekiz yaşlan arasında, başlangıçtaki soyut biçimlerin etkisi hâlâ kendini gösterir. Bu yaşlarda, hayli etkileyici, çekici resimler yapar çocuk. Bunun da nedeni, soyut biçimler döneminin artık sağlam bir temele dayanmasıdır. Temsili görüntüler arasında daha çok ilkel bir çeşitleme görülür. Bunlar rahat çizgili soyut şekillerle birleşerek ilginç bütünler meydana getirirler. Noktalanmış dairenin, doğru çizilmiş tam bir insan yüzü haline gelişi hayli zaman alan karışık bir süreçtir. Kâğıdın üzerindeki şeklin, bir surat olduğunun keşfedilmesi, bir gün içinde bunu en mükemmel biçime getirme olanağını beraberinde getirmez. Amaç bu olsa da, gerçekleştirilmesi hayli zaman alır On yıl kadar. İlk önce başlıca öğelerin derlenip toparlanması gerekir. Gözler için daireler, ağız için yatay kuvvetli bir çizgi, burun için iki nokta ya da ortalanmış bir daire daha. Saçların dairenin dışına çıkmaları gerekecektir. Sonra da biraz durup düşünmek lazımdır. Surat, annenin, hiç olmazsa görsel düzlemde, en çekici, en etkileyici yanıdır. Ama gelişim, bu duraksamadan sonra devam eder gene de. Saçlardan bazılarını diğerlerine kıyasla biraz daha uzatmakla, kolları ve bacakları da çizilmiş olur bu surat adam ın. Bu uzantıların çatallaştırılması el ve ayak sorununu halleder. Bu noktada, temel biçim, temsili resim öncesi dönemin dairesine dayanmaktadır. Bu eski dost hâlâ ortalıklardadır. Surat haline gelmiş, şimdi de suratla vücut birleşmiştir. Kol ve bacakların, başı temsil eden daireden çıkmaları, çocuğu rahatsız etmez henüz. Ancak, dairenin sonuna dek olduğu gibi kalması da beklenemez. Tıpkı bir hücre gibi, bölünmesi, daha altında ikinci bir daire yaratması gerekecektir. Ya da bacakların suratın altında, ama ayaklardan daha yukarılarda bir yerde birleşip tek çizgi haline gelmeleri gerekecektir. Bu iki yoldan birini seçer çocuk ve böylelikle vücut ortaya çıkmış olur. Her iki halde de kollar başın iki kenarından çıkarılıp bırakılmıştır. Uzunca bir süre de kalırlar orada Günün birinde çocuk onları doğru yerine, vücudun üst kısmından iki yana doğru çıkartmaya karar verene dek. Keşfetme sürecinin yorgunluk tanımaz yolculuğu boyunca yavaş yavaş atılan bu adımları birbiri ardına izlemek, büyüleyici bir olaydır. Giderek, daha başka biçimler, bileşimlere kalkışır, daha çapraşık şekiller, renkler, dokular dener. Zamanla dış dünyanın tam benzerini taklit eder ve nesneleri doğru olarak kâğıt üzerine geçirir. Ancak bu dönemde, artık resimle haberleşme isteği baskısını iyice artırmıştır ve dolayısıyla faaliyetin başlangıçtaki araştırıcı niteliği, gittikçe artan bu baskı altında önemini yitirmektedir. Başlangıçta gerek insan, gerekse şempanze yavrusunun çiziktirme ve karalamalarının haberleşme eylemiyle hiçbir ilintisi yoktur. Yalnızca bir araştırma, keşfetme, grafik çeşitlemeler üzerinde denemeler yapmaktan ibarettir. Bir çağrı aracı olarak değil, bir eylem olarak başlamıştı. Belirli bir ödül için de yapılmıyordu, ödülünü beraberinde getiriyordu, oyun için oyundu kısacası. Oysa, çocuk oyunlarının hemen hepsinde olduğu gibi, giderek yetişkinlerin amaçlarından biri haline dönüşecektir o da. Toplumsal haberleşme burada grafik deneylerin başlangıçtaki bulucu niteliğine baskın çıkacak, başlangıçtaki keşfedici unsur önemini yitirecek, bir çizgiyi elinden tutup gezmeye götürme nin o katıksız zevki, artık duyulamaz olacaktır. Yetişkinler bu keşfetme niteliğinin yeniden ortaya çıkmasına ancak konuşurken ya da düşünürken yaptıkları karalamalarda izin verirler (yetişkinlerin bulucu nitelikleri tamamen yok olmuştur anlamına gelmez bu sadece, buluculuk daha çapraşık, daha teknolojik alanlara kaymıştır). Araştırıcı çizme ve boyama sanatı için sevinilecek bir şey varsa, o da, günümüzde çevredeki görüntülerin kopya edilmesi için çok daha verimli teknik metotların geliştirilmiş olmasıdır. Fotoğraf ve dalları bilgi verici resim sanatını gereksiz kılmıştır. Böylelikle yetişkin sanat dünyasının sırtında bir yük gibi taşıdığı sorumluluk zincirleri de kırılabilmiştir. Resim yapmak artık yeniden bir araştırma alanı olarak önümüze açılmış ve bu kez yetişkinlere de dileklerince araştırma olanağı tanınmış olmaktadır. Resim sanatının, bugün bu yönde geliştiğini biliyoruz. Araştırıcı davranışa örnek olarak özellikle bu konuyu seçmemin nedeni, biz insanlarla en yakın akrabalarımız olan şempanzeler arasındaki farkı, en açık seçik ortaya koymasıdır. Diğer alanlarda da benzer karşılaştırmalar yapmak mümkündür. Bunlardan birkaçına kısaca değinmekte yarar olduğu kanısındayım. Ses dünyasının araştırılması da her iki tür için söz konusudur. Ses konusunda buluculuk, her ne sebeptense, şempanzelerde rastlanmayan bir nitelik olsa da, vurarak ses çıkarmak hayatlarında önemli bir yer tutar. Şempanze yavruları, ayaklarını yere , vurmak, ellerindekileri bir yere vurmak, el çırpmak gibi eylemlerin ses çıkarma nitelikleri üzerinde uzun uzun deneyler yaparlar. Yetişkinler ise bu yatkınlıklarını toplumsal vurarak ses çıkarma oturumları na dönüştürmüşlerdir. Bu hayvanlar birbiri arkasından ayaklarını yere vururlar, çığlık atarak dalları, yaprakları parçalarlar, ağaç gövdelerini ve içi boş kabukları davul gibi döverler. Bu komünal gösteri yarım saat, bazen daha da uzun sürer. Bu gösterinin ne maksatla yapıldığı kesin olarak bilinmemekle beraber, grup üyelerinin birbirlerini karşılıklı olarak aşka getirmelerine yaradığını söyleyebiliriz. İnsan türü için de vurmak (davul dövmek) en yaygın müzikal ifade tarzıdır, insan yavrusunda da, şempanzede olduğu gibi, ses araştırmaları çok erken bir çağda, çocukların çevrelerindeki nesnelerin vuruldukları zamanki niteliklerini araştırdıkları bebeklik çağında başlar. Ancak, yetişkin şempanzelerin ritmik bir vuruştan öteye gidememesine karşılık, biz bu deneyleri karmaşık, çok ritimli bir biçime doğru geliştirmiş, sesin titreşimi, alçalıp yükselmesi gibi çeşitlemelere gitmişizdir. Bu seslere, ayrıca, boş boruları üflemek ve metal parçalarını birbirine sürtmek ya da kazımakla çıkarttığımız sesler de eklenmiştir. Şempanzelerin bağrışmaları ve çığlıkları ise, bizlerde şarkı biçimini almıştır. Karmaşık müzikal gösterilerimize gelince, küçük toplumsal gruplar için şempanzelerin davul çalma ve çığrışma oturumları yla aynı rolü oynadıklarını, yani karşılıklı grup uyarması , aşka getirme niteliği taşıdıklarını görüyoruz. Resim yapmaktan ayrılan yönü ise, bir eylem biçimi olarak başlayıp sonradan yerini daha geniş planda bir ayrıntılı bilgi aktarma isteğine bırakmış olmamasıdır. Bazı kültürlerde, davul çalarak haber iletme eylemleri istisnalardır müzik genel olarak komünal bir üyeleri aynı havaya sokma ve uyum yaratmak için yapılagelmiştir. Öte yandan, araştırıcı ve temsili görevlerinden arınarak, soyut estetik deney konusu haline gelmiştir (Resme gelince, daha önceleri yüklendiği haberleşmeyle ilgili görevler yüzünden, müzikle aynı çizgiye yerleşmeye ancak yeni yeni başlamıştır). Dans da, müzik ve şarkıların çizgisini izlemiştir. Şempanzeler davul vurma ayinlerinde, belirli bazı sallanma ve zıplama hareketleri yaparlar ki, bunların da tıpkı bizler için olduğu gibi üyeleri aynı havaya sokmak amacına katkısı vardır. Daha sonra insan, müzik gibi, dansı da estetik gösteriler biçiminde geliştirmiştir. Dansla birlikte gelişen bir diğer konu da jimnastiktir. Ritmik fizik gösteriler gerek şempanze, gerekse insan yavrularının oyunlarında önemli yer tutar. Bu hareketler hemen stilize edilseler de yapısal sınırları içerisinde hayli geniş bir çeşitleme olanağını beraberlerinde taşırlar. Şempanzelerin fiziksel oyunları gelişip olgunlaşmak yerine, yavaş yavaş ortadan silinir. Oysa bizler yetişkinlik çağında bu hareketleri çeşitli jimnastik ve spor dallarında geliştirip daha karmaşık biçimlere getiririz. Bu hareketler de komünal ayak uydurma araçlarıdır, ama temelde fizik olanaklarımızı araştırmamızı sürdürmeye ve geliştirmeye aracılık ederler. Resim yapmanın biçimsel bir uzantısı olan yazı yazma ve konuşarak haberleşme, bilgi alışverişinde kullandığımız başlıca araç olmakla kalmaz, aynı zamanda büyük çapta bir estetik araştırma aracı olarak da iş görür. Atalarımızın çıkardıkları boğuk sesleri ve çığlıkları karmaşık bir sembolik konuşma haline getirmekle, oturup düşüncelerimizle oynama ve (aslında öğretici olan) sözcük dizilerini bazı yeni amaçlar yolunda, estetik, deneysel oyuncaklar olarak kullanmaya başlamışızdır. Özet olarak, bütün bu alanlardaki (resim, müzik, heykel, şarkı, dans, jimnastik, spor, yazı ve konuşma) karmaşık deneme ve araştırmaları, gönlümüzün dilediği gibi ve ömür boyu sürdürmek elimizdedir. Ayrıntılı eğitimimiz sonucu bu konuların bize sağladığı araştırma olanağına gerek oyuncu, gerekse seyirci olarak tepki gösteririz. Eğer bu eylemlerin para kazanmak, mevki sahibi olmak gibi ikinci derecedeki amaç ya da maksatlarını bir yana bırakırsak, hepsinin biyolojik açıdan, ya çocukluk çağındaki oyun biçimlerinin yetişkinlerin hayatına uzantısı ya da yetişkinlerin bilgi alışverişi, haberleşme sistemleri üzerine oyun kurallarının uygulanması oldukları ortaya çıkar. Bu kuralları şöyle sıralayabiliriz 1) Bilinmeyeni bilinen olana dek inceleyeceksin. 2) Bilineni belirli bir ritim içerisinde tekrarlayacaksın. 3) Bu tekrarlamayı, olanakların elverdiği bütün çeşitlerde deneyeceksin. 4) Bu çeşitler arasında en doyurucu olanları seçecek ve diğerlerini bunları daha da geliştirmek uğrunda harcayacaksın. 5) Bu çeşitlemeleri birbirleriyle tekrar tekrar birleştireceksin. 6) Bütün bunları, yapmış olmak için, yani herhangi bir amaç uğruna değil, kendisi bir amaç olduğu için yapacaksın. Bu kurallar bir uçtan diğerine, kumla oynayan çocuktan, senfoni hazırlayan kompozitöre kadar hepimiz için geçerlidir. Son kural özellikle önemlidir. Araştırıcı davranış, beslenme, savaşma, çiftleşme ve diğer yaşamı sürdürme biçimleri üzerinde de rol oynar. Ama burada, bu eylemlerin başlangıç dönemleriyle sınırlı ve özel koşullarına bağlı kalır. Hayvanların çoğu için de bundan ileri gitmez araştırma. Araştırmak için araştırmak söz konusu değildir onlar için. Oysa, memeli hayvanların üst kesiminde ve özellikle bizlerde diğer güdülerden ayrı ve kendine özgü bir nitelik kazanmıştır. Amaç, çevremizdeki dünya ve bu dünya ile olan ilişkimiz hakkında karmaşık ve ince bir bilinçlenmeyi hazırlamaktır. Bu bilinçlenme basit yaşam sürdürme amaçlarının özel kavramları içerisinde değil, daha geniş bir anlamda gelişir. Bu konuda edindiklerimizi herhangi bir zaman, herhangi bir yerde ve herhangi bir konuyla ilgili olarak uygulayabiliriz. Bilimsel ve teknolojik gelişmeyi bilhassa bu konunun içine almadım. Çünkü, bu gelişim, daha çok temel yaşam sürdürme amaçlarının, savaşma (silahlar), beslenme (tarım), yuva yapma (mimarlık) ve konfor (tıp) gibi yaşam sürdürme amaçlarının özel metotlarıyla ilgilidir. Ancak, şunu da belirtelim ki teknik gelişimler zamanla daha iç içe, ayrılmaz bir bütün haline geldikçe, saf araştırıcılık bilimsel alana da yayılmaktadır. Bilimsel araştırma (burada kullanılan araştırma kelimesi bile oyun un niteliğini ortaya çıkarmaktadır) yukarıda sözünü ettiğimiz oyun kurallarına uygun olarak sürdürülür. Saf araştırma söz konusu olduğunda, araştırmacı da tıpkı sanatçı gibi hayal gücünü kullanmak zorundadır. Gerekli değil de, güzel bir araştırmadan söz eder örneğin. Sanatçı gibi, araştırmak için araştırmaktır onu ilgilendiren. Eğer çalışmalarının sonucu, belirli bir yaşam sürdürme amacına hizmet ediyorsa, daha da sevinir, ama bu ikinci planda kalır. İster sanat, ister bilim alanında olsun, araştırıcı davranışlar var oldukça, yeni sevgisi ile yeni korkusu arasındaki bitmez tükenmez savaş da sürecektir. Bunlardan birincisi bizi yeni denemelere iter, ortaya bir yenilik atmak için kıvrandırır. İkincisi ise dizginler, bilinene sığınıp onunla yetinmeye zorlar. Hayat boyu heyecan verici yeni dürtülerle dost bildiğimiz eskiler arasında çabalayıp dururuz. Yeni sevgisi ni kaybettiğimiz anda kısır kalırız. Yeni korkusu nu yitirdiğimizde felaketin içine tepe üstü dalmamız an meselesi haline gelir. Bu çatışma ve çabalama, yalnızca modada, giyimde, saç biçimlerinde, mobilya ve otomobillerde kendini göstermekle kalmaz, kültürel gelişimimizin temelinde yatar. Araştırır, sonra kısıtlar inceler, sonra dengeyi buluruz. Ve gerek kendimizi, gerekse çevremizdeki dünyayı tanımaya, anlamaya adım adım devam ederiz. Bu konuyu, araştırıcı davranışla ilgili özel bir yönümüze değinmeden kapamamız doğru olmaz kanısındayım. Söz konusu olan, çocukluk çağının toplumsal oyunla ilgili o kritik dönemidir. Çocuk çok küçükken, toplumsal oyunu ana-babaya dönüktür, büyüdükçe kendi yaşıtlarıyla oynamaya başlar. Ve küçüklere özgü bir oyun grubuna dahil olur. Gelişiminin önemli bir dönemidir bu. Araştırıcı bir eylem olarak etkisi, kişinin hayatı boyunca devam eder. Bu çağda, çocuğun bütün araştırmalarının hayat boyu etkisi olacağı şüphesizdir. Örneğin, müzik ve resim konularını araştırmamış bir çocuk, bir yetişkin olarak bu konulara eğilmekte güçlük çekecektir. Ama diğer bir çocukla oynadığı oyunun, kişiliği üzerindeki etkisi muhakkak ki en önemlisidir. Çocukluğunda müzik alanında araştırma yapmamış bir yetişkin, bu konuyla ilk karşılaştığında güçlük çekebilir, ama müziği ilk kez yetişkin olarak araştırması hiçbir zaman olanak dışı değildir. Oysa, bir oyun grubuna dahil olması engellenmiş bir çocuk, yetişkin olarak toplumsal ilişkilerinde büyük sıkıntı çekecektir. Maymunlarla yapılan deneylere göre, çocukluk çağında toplumsal ilişkiden yoksun bırakılan maymun, yalnızca içedönük bir birey olmakla kalmamakta, aynı zamanda cinsel ilişkilere ve ana-çocuk ilişkisine karşı tavır almaktadır. Yalnız büyütülen maymunlar, çocukluklarının daha ileri dönemlerinde oyun gruplarına dahil edilseler bile, kaynaşamıyor, ortalıkta zıplayıp, bağıran diğer maymunlara hiçbir zaman katılamıyorlar. Oyun odasının bir köşesine çekilip oturmayı, çoğunluk bacaklarını kolları arasına almayı ya da gözlerini kapamayı tercih ediyorlar. Olgunlaştıklarında ise, fizik gelişmeleri normal olmasına rağmen, diğer cinsten eşlere hiçbir ilgi göstermiyorlar. Zorla çiftleştirilmeleri halinde, dişi normal bir doğum yapıyor, ancak yavrularına karşı vücutlarına tırmanan kocaman parazitlermiş gibi davranıyorlar. Onları ya kovalıyor, ya dövüyor, ya öldürüyor ya da yok sayıyorlar. Yavru şempanzelerle yapılan benzeri deneylerde, uzun bir tedavi sonucu ve özel ilgi gösterildiği takdirde, bu davranış hatasını bir yere kadar düzeltmek mümkün olmuştur. Ancak, aşırı ilgi görmüş bütün çocukların yetişkinler dünyasında ilişki kurmakta büyük güçlükler çektiklerini unutmayalım. Bu özellikle tek evlat durumundaki çocuklar için önemlidir. Kardeşlerinin olmaması daha başlangıçta böyle bir davranış sapmasına yol açacaktır. Küçüklüklerinde çocukların bağıra çağıra bir arada oynadıkları oyunların toplumsal etkisini hissetmemişlerse, hayat boyu utangaç ve içe dönük kalacak, cinsel çift kurmada zorluk çekecek ya da hiçbir zaman kuramayacaklar, eğer kurabilirlerse, bu kez de kötü birer ana ya da baba olacaklardır. Bundan da anlaşılacağı gibi, yetiştirme sürecini ikiye ayırıyoruz Önceki içedönük dönem ve sonraki dışadönük dönem. Her ikisi de aynı derecede önemlidir. Bu konuda maymunlar üzerinde yapılan deneyler, davranışlar üzerinde, bize hayli bilgi verir. Başlangıçta çocuk, anne tarafından sevilmekte, ödüllendirilmekte, korunmaktadır. Böylelikle güvenliğin ne olduğunu öğrenir. İkinci aşamada ise, dışadönük olmaya teşvik edilir, diğer çocuklarla toplumsal ilişki kurmaya itilir. Ananın başlangıçtaki sevgisi azalmış ve koruyuculuğunu sadece ciddi panik hallerinde, bütün topluluğun tehlikeyle karşılaştığı zamanlarda göstermeye başlamıştır. Gerçek bir tehlike olmadığı zamanlar kıllı eteklerinin ucundan ayrılmamakta direnen çocuğunu cezalandırmaktadır artık. Böylelikle çocuk da gittikçe artan bağımsızlığını öğrenmeye ve kabul etmeye başlar. Bu durumun insan türü için de aynı şekilde geçerli olması gerekir. Bu iki dönemden herhangi birinde ana-baba bir yanlışlık yaparsa, çocuk gelecekte ciddi zorluklarla karşılaşacaktır. Eğer başlangıçta yeterince güven duymamış, ama dışa dönük hayatında başarılı davranışlarda bulunmuşsa, hayli kolaylıkla yeni toplumsal ilişkilere girebilecek, ancak bunları devam ettirmekte ya da derinlemesine bir ilişki kurmakta zorluk çekecektir. Eğer ilk aşamada güvenlik içinde büyümüş, sonraları da aşırı derecede korunmuşsa, yetişkin olarak yeni ilişkiler kurması zor olacak, ısrarla eski ilişkilerini sürdürmek isteyecektir. Toplumsal ilişkiden kaçma belirtileri gösteren bazı aşırı vakaları ele alırsak, araştırıcı davranışa da en aşırı ve karakteristik biçimde karşı olduklarını görürüz. Aşırı derecede içedönük kişiler, toplumsal eylemin dışında kalabilirler ama bu, fizik eylemde de geri kaldıkları anlamına gelmez. Çoğunlukla dalgınlık içinde tekrar tekrar aynı şeyi yapan
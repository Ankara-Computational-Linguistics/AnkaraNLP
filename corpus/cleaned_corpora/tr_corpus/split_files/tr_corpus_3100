olsun diye kendimi o kadar zorladım ki. Kendimi iki yıl boyunca tüm hobilerimden ve yapmayı sevdiğim diğer işlerden uzaklaştırdım. Artık eskisi gibi değilim, o çok eğlenen hayattan zevk alan ben yerine sürekli çalışan birisi geldi. Bu halimden memnun olmamama rağmen eğitim sisteminin getirdikleri yüzünden eski halime kolay kolay dönemeyeceğimi farkettim. Aileler tarafından harcanan emekler ve bunun getirdiği beklentiler ben de olmak üzere birçok öğrenciyi büyük bir baskı altına soktu. Filmde de söylendiği üzere Hindistan’da her 90 saniyede bir öğrencinin intihara kalkışması öğrencinin bu eğitim sürecinde ne kadar baskı altında kaldığını bizlere gösteriyor. Filmde Joy adlı karakterin okulun ve beklentilerin baskısını kaldıramayıp duvara “I quit” yazarak kendisini yurt odasına asması da bunun bir örneği değil midir? (Kendini asan o öğrencinin adının Joy yani “neşe” olmasını da ayrıca çok ironik buldum.) Aslında her insan bunun farkında ama filmdeki Ranço karakteri gibi pek az insan dışında kimse bir itirazda bulunmuyor, çaresiz, kendi güçlerinin farkında olmayarak çocuklarının geleceğini karartmasını izliyorlar. Film ayrıca düşünüp anlamayı değil yalnızca ezberi ve yarışı öğreten bir eğitim sistemini de eleştiriyor. Filmin bir sahnesinde Ranço öğrencilere bir soru sorar, “Kimse cevabı bulamadı mı? Şimdi bir dakika önceyi düşünün. Ben bu soruları sorduğumda sizde merak ya da heyecan oldu mu? Yeni bir şey öğreneceğiniz için sevindiniz mi? Hayır. Hepiniz hemen bir yarışa giriştiniz. Bu yöntemde birinci gelseniz bile ne faydası var ki? Bilgi hazneniz artmış olacak mı? Hayır, sadece üzerinizdeki baskı artacak. Burası bir üniversite, düdüklü tencere değil. Bir aslan bile kırbaç korkusuyla sandalyeye oturmayı öğreniyor. Ama biz bu aslana ‘iyi eğitilmiş’ diyoruz, ‘iyi eğitim almış’ demiyoruz.” işte filmdeki bu sözü çok beğendim. Bu söz ülkemizdeki eğitim sistemi ile de son derece benzeşen Hint eğitim sistemindeki çarpıklığı ve filmin asıl mesajını çok iyi anlatıyor. “Arkadaşınız başarısız oluyor, üzülüyorsunuz; arkadaşınız birinci oluyor, daha çok üzülüyorsunuz.” İşte bu söz çok doğru ve doğru olduğu gerçeği ise çok acı. Arkadaşlık, birbirinin üzüntüsünü paylaşmayı gerektirdiği gibi, başarısına da birlikte sevinmeyi gerektirir. Ancak bu bizleri adeta “Yarış Atları” haline getiren eğitim sisteminde aileyi ve toplumu memnun etme isteği ve hırsı gerçek hayatın ve arkadaşlığın önemini bizlere unutturuyor. Bence herkes toplumu düşünmeyi bırakıp kendi istediğini yapmalı, mutlu olmalı ve insanlarla içinde bulunduğu çıkar ilişkisini bitirip gerçekten sevdiği için arkadaş olmalı. Arya ÖZCAN Muhammed Emin KÖKTÜRK Sanat da NEY’miş Bu bir serüvenin hikâyesi aslında, bir insanla bir enstrümanın çıktığı uzun yolculuğun kısa bir özeti. Evet, bu yolculuk gerçekten uzun, belki de bir ömre sığamayacak kadar. İnsan enstrümanı ile müzik denizine girdiğini sanır ilk başta. Ömrünün sonuna doğru anlar ki, o denize girdiğini sandığı zamanda sadece ayakları ıslanmıştır. Ve kendi konumuna bakarsa görür ki, su sadece ayaklarını geçmiştir biraz. Müzik içine girildikçe sonsuzluğu anlaşılan bir ummandır. Zorluklarla doludur aynı zamanda bu yolculuk. Dünyanın her türlü işi insandan vakit ve çalışma isterken, hepsinden çalmak zorundadır insan. Çünkü çalgılar alıngandır, kıskançtır. Kendilerine vakit ayrılmadığı anda küserler. Enstrümanlar aynı zamanda ketumdurlar. İnsanoğlunu bildiklerinden, kolay kolay güvenemezler onlara. Karşılarına gelen aceleci insan topluluklarından seçerler sabırlı insanları. Sonra onları devamlı sınava tâbî tutarlar, sabırlarını ölçerler onların. Günler, aylar geçer. Yıllar sonra, bu seçilmiş insanların kendilerini bırakmayacağını anladıklarında, yavaş yavaş sırlarını açmaya başlar çalgılar. İşte bu sırlar bir açıldı mı, insan ile enstrümanı arasında, dostluk mu dersiniz aşk mı bilmem, bir muhabbet bağı oluşur. Bu noktada insan enstrümanı ile söyleşmeye, meşk etmeye başlar. Birçok sanatçının da ermek istediği hâl budur sanırım. Benim hikâyem bundan altı sene önce başladı. Altı yıl önce hayatıma giren bir enstrüman beni, dolayısıyla hayatımı değiştirdi. O yıllarda ben, kendini tanımaya çalışan bir bireydim. Çocukluktan ergenliğe geçiş safhasındaydım. Caz gitarı, rap müziğini sevdiğimi sanırdım. Durum böyleyken, yaşadığım küçük ilçede bir ney kursu açıldı. Hayatını büyük şehirde geçirmiş olanlar için normal bir şey olabilir ama yirmi beş bin nüfuslu bir ilçedeki bu kurs gerçekten olağanüstü bir imkândı. Küçüklüğümden beri zaten ney sesini sever ve onu çalmayı arzulardım. Bu kurs benim için bulunmaz bir fırsattı. Nitekim kursa başladım. Ney üfleyen herkesin bildiği gibi karşıma çıkan ilk zorluk neyden ses çıkarmaktı. İçinde sesin çıkması için hiçbir özel kıvrım bulundurmayan bu çalgıdan nasıl ses çıktığını çok merak etmiştim. Tabii, ilk zamanlar insan çok şevkli oluyor. İlk neyim plastikti ve onun gelmesini dört gözle beklemiştim. Geldiğinde ise internetten ney ile ilgili anlatım dosyaları buldum. İlk gecesinde bir miktar ses çıkarmayı başarmıştım. Birinci haftanın sonunda ise ney ile ilk eserimi geçtim. O zaman hocamız, bize klasik Türk müziği dışındaki müzikleri dinlemeyi yasaklamıştı. Bu yasak kulağa hoş gelmeyebilir, şu an uyguladığımı da söyleyemem. Ancak o zamanlar çok faydasını görmüştüm. İlk zamanlar sanat ve tasavvuf mûsikîsi bana çok ağır geliyordu. Dinledikçe onlardaki güzelliği fark ettim ve benim en sevdiğim müzik türleri oldular. Bu şekilde ney, benim kendimi tanımama yardımcı oldu, beni gerçekteki kendime yaklaştırdı. Böylece beni ve hayatımı değiştirmiş oldu. Neye başlayalı altı yıl oldu, fakat ben altı yıldır sürekli ney üflemiyorum. Ben neye başladıktan yaklaşık iki yıl sonra hocamız ilçeden ile tayin oldu. Bu dönemde ben hocasızlığı, fetret devrini yaşadım tabiri caizse. Ne yapacağımı bilmiyordum. Bir yol gösteren olmayınca hedefim de olmuyordu dolayısıyla. Bu sebepten neyim hep bir kenarda duruyor, benim de onu elime alasım gelmiyordu. Gerçekten çok çileli bir dönemdi. Ne zaman neyden söz açılsa veya neyi hatırlasam içimde bir sızı hissediyordum, içimde sevdiğine kavuşamayan insanın hüsranını yaşıyordum adeta. Neyim ile bir aradayken ona hasret kalıyordum. Bu hissi tarif etmek zor. Ulaşmayı çok istediğiniz bir nokta var ve çevrenizde sizin oraya ulaşmanıza yardım edebilecek kimse yok. Üç-üç buçuk yılım da böyle geçti. Lise biterken beni üniversite sınavlarına motive eden etkenlerden biri de neye hasretim ve kendime hoca bulma istediğimdi. Ne kadar büyük bir şehre gidersem hoca bulma ihtimalim o kadar artacaktı. Bu motivasyonla çalıştım ve Bilkent Üniversitesine gelmek nasip oldu. Üniversiteye geldikten sonra önce şehri öğrenmek istedim biraz. Gezdim, araştırdım. Belli bir süreç sonunda Neyhane adlı ney kursunu buldum ve bu kursa devam etmekteyim. Ney elbette ki güzel olduğu kadar zor bir enstrüman. Zorluğunu daha ilk ses çıkartmadaki cilvesiyle belli ediyor zaten. Belki daha yolun başındayım, belki ne kadar ilerlesem de yolun başında olacağım. Ama çok şükür ki ben hocamı buldum ve azimle çalışıyorum. Çünkü ben de o şanslı insanlardan olmak istiyorum, neyin sırdaş olarak seçtiği insanlardan… Ve ne düşünürsünüz bilmem ama, ben Ney’in yaşadığına inanıyorum. BAĞLARI KOPARMAMAK İnsanlar, hayatları boyunca birçok zorluk atlatır ve herkesin mutlu ve mutsuz günleri olabilir. Bu mutlu günlerde de, mutsuz günlerde de her zaman yanında olan kişidir dost. İnsanın sığınabileceği bir kapıdır, onu en iyi anlayan kişidir. Çaresiz kaldığımızda, ne yapacağımızı bilemediğimizde güvenebileceğimiz, bizim için orada olduğunu bildiğimiz kişilerdir dostlarımız. Bu dostluk ilişkisi bir insan için çok kolay bulunabilecek bir ilişki değil, çok özel, çok nadir bir ilişki. Bu yüzden de dostluk kalıcı bir ilişki olmalıdır, ömür boyu sürmelidir. Maalesef bugün dostluklarımızı sürdürmeyi beceremiyoruz, geçmişte kurduğumuz sıkı dostlukların kaçı bugün hala devam ediyor? Kaç arkadaşımızı hala arayıp soruyoruz? Bazı sebeplerden dolayı yolumuz ayrılsa dahi dostluğumuz bitmemeli, daim kalmalı. Çünkü dostluklar insanın bir ihtiyacıdır, yeri gelir ailenizle bile paylaşamayacağınız şeyleri onlarla paylaşırsınız. Başınızı her zaman koyabileceğiniz birer omuzdur onlar. Kendi adıma söylemem gerekirse ben bu dostlukların çok azını sürdürdüm. Bir dönem en iyi arkadaşım olarak adlandırdığım bazı kişilerle irtibatımı kesmiş durumdayım. Oysa gerçek arkadaşlık bu olmamalıydı, bu kişilerle iletişimimi kesmemeliydim. Bu bakımdan pişmanım, özellikle insanların çok rahat iletişim kurabileceği bu çağda bir telefon, bir mesaj uzaklıktaki insanlara ulaşmadığım için çok pişmanım. Çünkü onlar bir dönem benim yoldaşım oldu, iyi ve kötü günlerimde yanımda oldular. Onları bu kadar kolay silip atmamalıydım. Ayşegül Devecioğlu’nun “Ara Tonlar” isimli romanında da bende bu gibi düşünceler oluşturan olaylar geçiyor. Demir ismindeki karakter, bir zamanlar çok yakın olduğu arkadaş grubundan elinde olmayan sebeplerden dolayı ayrılmak zorunda kalıyor. Daha sonraki yirmi yıl içerisinde onlarla tekrar irtibat kurabilecekken kurmamayı seçiyor. Yirmi yıl sonra ise arkadaşlarıyla tekrar görüştüğünde eskiden aralarındaki o bağdan eser kalmadığını, hiçbir hissin aynı olmadığını kendisi de arkadaşları da anlıyor. Bugün içinde bulunduğumuz koşullar itibariyle insanlarla iletişim kurmamız çok kolay. İstersek eski dostlarımızla olan ilişkimizi çok rahat bir şekilde sürdürebiliriz. Böyle yapmadığım için kendimi eski dostlarıma karşı borçlu hissediyorum. Çünkü onlar benim hep yanımda oldu, zor zamanlarımda bana destek oldurlar. Oysa ben onlara vefasızlık ettim. Eğer bir gün onlardan biriyle karşılaşırsam, onun yüzüne nasıl bakarım utanmadan, nasıl bir bahane üretirim irtibatı sürdürmediğim için bilemiyorum. Evet, bu durumun karşılıklı olduğunu biliyorum. O insanlar da istese benimle iletişimini sürdürmeyi deneyebilirlerdi ama denememeyi tercih ettiler. Ancak bu durum benim hatalı olduğum gerçeğini değiştirmiyor, ben biraz gayret gösterseydim onlarla aramızdaki bağı koparmayabilirdim. Bu yüzden keşke daha önce bunları düşünseydim diye kendi kendime hayıflanıyorum. Bazen hala onlarla konuşmak için çok geç değil, neden onlarla tekrar iletişime geçmiyorum gibi düşüncelere kapılıyorum. Daha sonra aramızdaki o eski, sağlam dostluk bağının yıprandığının, hiçbir şeyin eskisi gibi olamayacağının farkına varıyorum. Tıpkı kitaptaki kahraman Demir gibi. O eski samimiyet, birbirimizle her şeyimizi paylaştığımız o günler geride kaldı. Artık birbirimizle konuşsak bile bunun farkında olacağım için onlara eskisi kadar ısınamayacağım. Dolayısıyla onlarla tekrar iletişime geçme fikrinin çok iyi bir fikir olmadığının farkına varıyorum ve kafamdan atıyorum bu düşünceyi. Özetle, kurduğu dostluklar bir insan için unutulmaz olmalıdır. Dostlarımızla belirli sebeplerden dolayı yolumuz ayrılsa da onlarla iletişimimizi sürdürmememiz için hiçbir sebep yok. “Ara Tonlar” romanında da beni bu konu etkiledi ve eski dostluklarımı sürdürmediğimin farkına vardım. Umarım bugünden sonra kazandığım dostlukların hiçbirini kaybetmem ve bu dostluklar ömür boyu sürer. Ahmet Canberk Baykal ŞADİYE ŞEYDA İNCE Sesin Cinayeti Blog yazısı yazmak amacıyla kitap listesi arasında gezinirken her öğrenci gibi kitapların isimlerini okuyup ilgimizi çekenleri internette aratıyoruz. Fakat ardından yaptığımız şey ise üniversitemiz kütüphanesinde aratmak. İsmini görür görmez bunun hakkında yazmalıyım dedim kendime, Anne Carson’dan Sesin Cinsiyeti idi bu. Yazar antik dönemlerden başlayarak ses ve cinsiyet hakkındaki önyargılarımızı ve etkilerini anlatmış. Kitabı kütüphaneden aldıktan sonra teslim tarihine bakmak amacıyla siteye girdiğimde isimlerin birbirini küçük bir nüansla tutmadığını fark etmemiş olduğumu gördüm. Yukarıdaki ekran görüntüsünde olduğu gibi kitabın adı “Sesin Cinayeti” olarak yazılmıştı. Ayrıca gidip düzeltmelerini söylesem mi söylemesem mi bilemedim. Cinayet ve cinsiyet… Bugün ne kadar da birbirleriyle bağlantılılar, artık ayırt edemiyoruz bile. Öyle değil mi? Açıkça söylemem gerekirse burada kadın cinayetlerinden, aile içi/dışı kadına yönelik erkek şiddetinden bahsetmek istemiyorum. Görmezden duymazdan gelmek değil de artık içim almıyor. İstediğim şey kadınların sesleri bir cinayete kurban gitmeden önce duyulması, korkunç istatistiklerimizin artık ciddi bir biçimde önüne geçilmeye çalışılması lazım. İki hafta önce üniversitemizde düzenlenen İş’te Kadın adında bir panele katıldım. Bu etkinlikteki konuşmacılarından biri ise Aylin Nazlıaka idi. Kendisi meclise çok defa bu şiddet olaylarının araştırılması ve verilerin, istatistiklerin toplanıp halka ve meclise sunulması amacıyla önerge vermesine rağmen bakanlığın herhangi bir geri dönüş yapmadığını söylemişti. İnternetten baktığımda ise çeşitli platformların, kadın örgütlerinin, kadın odaklı sivil toplum kuruluşlarının istatistikleri var. Resmi kurumların istatistik verileri bundan birkaç sene ya da daha eski yıllara ait veriler. Tabii, artık bu olaylara karşı hassasiyetin arttığı şu günlerde illaki devletin ilgili kurumları bu konuda çalışıyorlardır, yaptırımların uygun görülmesi ve uygulanmasını sağlıyorlardır. Fakat bir şeyler hala değişmemiş gibi. Sorun şimdiye kadar farklı kalıplara giren ama temelde değişemeyen kadına bakış açısında. Kadın sürekli bir şekilde susturulmaya çalışılıyor. Bugün demokratik toplumlarda kadın ve erkeğin kamuda ve sosyal alanda konuşma özgürlüğü ve eşitliğine sahip olsa da, yasalar aracılığıyla doğrudan susturulmaya çalışılmasa da çok dinlenilmek istenmiyor. Geleneksel yapı ya da ataerkil düzenin gelenekler aracılığıyla bunu dayatması sağlıklı iletişimi engelliyor. Zamanla iletişimden de yoksun kalıyoruz. Geçmişte, antik Yunan şehirlerinde demokrasinin uygulandığını söylesek de aslında Atina demokrasisi veya Klasik demokraside sadece erkeklerin söz sahibi olduğunu bilmek gerek ki bu ataerkil düşünce toplumu, gelenekleri ve etik yapıyı düzenlemişlerdir. Anne Carson’un kitabında da belirttiği gibi, Freud’un açıklamasıyla, o dönemde bu çifte standart “Düşünen bir adamın kendisi yasa koyucusu ve günah çıkarıcısıdır ve kendi beraatini kendisi temin eder ama kadın… kendi içinde etik ölçütü barındırmaz. Sadece ahlakın sınırları içindeyken eyleyebilir ve toplumun uygun olarak belirlediği şeyleri takip eder(1).” düşüncesiyle sağlanmıştır. Carson, cinsiyet hakkındaki varsayımlarımızın sesleri duymamızda etkisini, özellikle arkaik ve klasik dönemde kadın sesinin niteliğinden dolayı geleneksel yapılarla kamusal ve sosyal alanda susturulmaya çalışılmasını kitabında incelemiş olsa da aslında o dönemde de kadın tepkisinin dile getirilmesini bu şekilde engellendiğini, kadınların sahip olduğu fikir ve düşüncelerinin yıkılmaya çalışıldığını düşünüyorum. Bugün ise aile içerisinde kadını düşünürsek eğer eş, kadının bir hoşnutsuzluğunu dile getirmesini dırdır olarak nitelendiriyor. Dinlemek dahi istemiyor. Erkek, “Kadın sesi kötü çünkü hem kadın sesinin niteliği kulağa hoş gelmiyor, hem de kadın, sesini söylenmemesi gereken şeyleri dile getirmek için kullanıyor(1).” diye düşünüyor. Sırf kadının sesi nitelik ve nicelik açısından kötü diye duymazlıktan gelmek kadını eş değil insan yerine bile koymazlık değil de nedir? “Sanki bütün bir kadın cinsi dile gelmez şeylerin bir çeşit kolektif kötü hafızasıymış gibi, ataerkil düzen, tıpkı iyi niyetli bir psikanalist gibi, bu kötü sesleri politik olarak uygun kaplara yönlendirme gibi bir sorumluluğu üstlenmeyi kendi terapisi olarak görüyor gibi(2).” Hatta bu kadın evinde otursun, işe güce ihtiyaç yok demeye kadar da varıyor. Hep erkek, ataerkil düzen dedik ama bazen hemcinsimiz bile destek olmuyor bize. Yukarıda bahsettiğim paneldeki diğer bir konuşmacı olan Selcen Uyguntüzel nişanlısının annesiyle görüştüklerinde, kendisine eğer evlenirse çalıştığı şirketten ayrılıp ayrılmayacağını sormuş. Hatta sormak ne kelime, ayrılırsın herhalde değil mi, ne gerek var, ihtiyacımız yok gibi şeyler söylendiğini anlattı bizlere. Sonuçta, evet, günün sonunda herkes para için çalışıyor. Fakat Atatürk’ün de dediği gibi “Bir toplumun yarısı topraklara zincirlerle bağlı kaldıkça, diğer yarısının göklere yükselmesi imkânsız.” olduğu gerçeğini unutmamalıyız. Ayrıca onları bir yerlere kapatarak, sınırlandırarak seslerini nasıl duyabiliriz ki? “Kadını götürüp mutfağa ya da süslenme odasına kapatıyor, sonra da ufkunun darlığına şaşırıyoruz; kanatlarını kesiyoruz, sonra uçamıyor diye yakınıyoruz(3).” Yönetimde, çalışma yerinde, evde, her yerde kadını toplumun bir bireyi hatta toplumun mimarı olarak görmeliyiz. Bir toplumu inşa etmede sorumluluğu olan bir bireyin susturulması temelimizi, bizi eksiltir. Sesin cinsine bakarak bir sesin, bir düşüncenin, bir haykırışın, bir imdadın duymazlıktan gelinmesi cinayettir. Birini değil, bir toplumu yıkar, öldürürsünüz. Kaynakça (1) E. Silberstein’a mektup, Grosskurth tarafından alıntılanmıştır (1980), 889. (2) Carson, Anne. Sesin Cinsiyeti. NOD Yayınları, 2015. (3) Simone de Beauvoir, The Second Sex. Muhammed Fatih ÖZCAN 21601777 KANATLANAN YALNIZLIK “İnsan, yalnızlığı idrak etmek için şiir ya da roman yazar, bilirsiniz.” (Arka kapak yazısı) Söyleyemediklerini kelimelerle daha kolay anlatabileceğinden midir, yoksa yalnızlığı kendi içinde yaşamasından mıdır bilinmez ama yalnızlığı iliklerinde yaşayan biri için bir kurtuluş yoludur yazmak. Bir şekilde, ağzından çıkması mümkün olmayan, yalnızlığınızı betimleyecek cümleleri, yazı yoluyla anlatmaya çalışmak ister insan. Yalnızlığın bir nebze azalacağı düşüncesini arkasına alarak yazarken, yalnızlığa sebep olan olayları teker teker gözünün önüne getirir yazan kişi. Yalnızlığını betimlerken, bambaşka bir dünyanın içine girer ve bir kurtuluş arayışına girer; ya da yalnızlıktan hoşnut bir biçimde kendi dünyasını anlatır ve böylece yalnızlığını tam anlamıyla idrak eder. Elif Türker, Sevgili Alef isimli romanında, yalnızlık ile yalnızlığın getirmiş olduğu yazma isteğini şu cümlelerle anlatmıştır: “Kadının güzel gülüşünden kendimi sıyırmayı başardığımda, bu dünyada herkes yalnız uçar; kanatlarımız, yalnızlıklarımızdır; o yüzden kitap şeklindedir, bakın, dedim ve ona sırtımdaki kitap kanadımı gösterdim.” (s. 69) Hayatta, herkesin yalnız olduğunun belirtildiği bu alıntıda, yalnızlıklar kanatlara, kanatlar da kitaplara benzetilmiştir. Kanatlar, insanların kaçışı için birer simgedir belki de. İnsan, yazdıkları kadar vardır ve yazdıkça daha ötelere gidebilir; yazdıkça iç dünyasını dışarı aktarabilir ve yazdıkça farklı dünyalara girebilir. Aslında insan yaşamı da bir nevi birisinin yazısı niteliğindedir ve herkes o yazıda yazılanlara göre yaşar. Yalnızlıklar, o yazının içerisinde kendiliğinden yer almaktadır ve insanlar, kitapta yazıldığı şekilde yaşarlar hayatı. Hayır, hayır; dini boyutundan bahsetmiyorum olayın, yanlış anlaşılmasın! Hayattaki düzenden bahsediyorum aslında ben. Hayatımız belli bir döngü içerisinde sürüp gitmektedir ve döngüyü değiştirmek, ancak kalemi kendi elimize aldığımız zaman mümkün olacaktır. “Bu romandan çıkmam lazım” (s. 74) dediğimiz anda kontrolü kendimiz alabiliriz ancak. Elif Türker’in Sevgili Alef isimli romanını okuduğumuzda da fantastik dünya ile gerçek dünya arasındaki geçişler, bize, kalemi kendi elimize aldığımız zaman romandan çıkma fırsatını elde ettiğimizi anlatıyor aslında. Kendi içimizde yaşadığımız yalnızlıkların, kalemimizin ne yazdığına bağlı olarak değişebileceğini anlatıyor biraz da. Fantastik dünya, yazdığımız dünya iken gerçek dünya ise yalnızlıklarımızın dış yüzünü, dışa aktarımını ele alıyor. Yalnızlığın ele alındığı kısımlar, bize kalemin ne kadar güçlü bir silah olduğunu anlatıyor. Elif Türker, kalemin gücü hakkında şöyle söylüyor: “Ve yalnızlık, insana inanın her şeyi yaptırabilir. Belki de sırf bu yüzden dünya üstünde işleyebileceği en büyük günahı işler ve yazdıklarında onlarca insanı öldürebilir.” (Arka kapak yazısı) Yazmanın bazen bir insanı öldürebilecek kadar güçlü olduğunu ortaya koyuyor ve bu anlatımıyla temel iletisi olan fantastik dünya ile gerçek dünyayı harmoni içerisinde dışa aktarıyor. Şöyle devam ediyor sözlerine, Sevgili Alef isimli romanında: “Onlar gerçek değiller, diyeceksiniz ya, demeyin. Belki sadece hayaldir, belki de rüya; hatta belki de her ikisi birden. Hadi daha ileriye götürelim ve diyelim ki gerçeğin ta kendisidir onlar. Hiçbir gerçeğin olamayacağı kadar gerçektirler hem de. Çünkü bilirsiniz, hayal ve rüya bir araya geldiği vakit gerçekten söz edilebilir ancak.” (Arka kapak yazısı) İnsanın yazdığı her kelimeyi bir rüya veya hayal olarak görüyor. Bunların kimi zaman gerçek dahi olabileceğini söylüyor. Gerçeğin, yalnızca hayal ile rüyanın bir arada olması durumunda ortaya çıkacağını belirtmesi, romanın içerisindeki metinler arasılıkların nedenini açığa çıkarıyor. Kişinin yalnızlığı, hayal ve rüyanın bir arada olduğu durumlarda tam anlamıyla gerçeklik kazanıyor ve o kişi, yalnızlığıyla yüzleşmek zorunda kalıyor. İşte o vakit, Muhammed Fatih ÖZCAN 21601777 gerçekliğin ortaya çıktığı ve kişinin iç dünyasıyla yüzleştiği vakit, kalemler ortaya çıkıyor ve yalnızlığı anlatmak için harekete geçiliyor; kalemler, en güçlü silahlar haline gelerek gerçekliği olanca haliyle gözler önüne seriyor. Yalnızlık, kaleme döküldüğü anda tüm gerçekliği ile belirerek insanın iç dünyasının yansıması olarak ortaya çıkıyor ve bu iç dünyanın yansıması; insanların kanatlanarak bir kaçışa erişmesine, yalnızlığını geride bırakarak veya yanına alarak bir şekilde bulunduğu konumdan kaçmasına yardımcı oluyor. Bu kaçış, insanı kimi zaman farklı gerçekliklere götürüyor; kimi zaman ise yepyeni bir hayal dünyasına, yepyeni rüyalara… Büşra Göçer Hatırlamak Olmaktır ‘’Kimdi, burada ne arıyordu, neden geçmişi hatırlamıyordu, yolculuğa mı çıkıyordu? Ancak çabalarının bir yararı olmadı. Belleğini belleksizlikten ayıran o saydam eleğin gözeneklerinden aşağıya–kendisiyle ya da evle ilgili– hiçbir anı düşmedi. Geçmişe ulaşamamak, zamanın hallerine hükmedememek: Anısızlık bu olsa gerekti.’’ (9) Bu cümleleri ilk okuduğumda bir insanın anılarını hatırlamadan -ki bu durumun bendeki karşılığı kim olduğunu bilmemekle eşdeğerdir- olduğu kişiyi, geçmişini bilmeden, hayata karşı nasıl bir tavır sergilediğini düşünürken buldum kendimi. İnsan düşünmeyi bırakamayan bir canlı, bunun yanı sıra zincirleme düşünmeyi de bırakamayıp bilinç akışının sonsuz dalgalarında gerek akıntıya ters gerek ise paralel fakat sürekli hareket halindeki bir dinamiğine sahip. Bu düşünce akışı beni geçmişsizliğin dolayısıyla anısızlığın nasıl bir durum olduğunu düşündürmeye sürükledi, en büyük korkularımdan biri olan hatırlayamamakla bir kez daha yüzleştim. Anısızlık nedir? Anısızlık geçmiş yoksunluğudur, anısızlık hatırlayamamaktır dolayısıyla hissedememektir. Hissedememek gibi ağır bir kelimeyi kullanma nedenime gelirsek, biz şu anda olduğumuz kişiyi, sahip olduğumuz değerler dizisini bir zamanlar yaşanan bazı olayların sonucunda hissettiğimiz ve hatta hissettirdiğimiz duygular sonucunda edindik. Edinilen bu duyguların yaşama geçmesi dolayısıyla kişiliğimize yansıması için gerekli olan yegâne şeylerden birisi de hatırlamak. Unutmamak demiyorum çünkü unutmamak hatırlamanın yanında ufacık bir nokta kadar anca yer kaplıyor. Unuttuğumuz şeyler gün yüzündeki bilincimize yansımasa bile derinlerde bir yerde olduğumuz kişiye etkisi olan bir etmen olabilir. Oysa hatırlamamak… Hatırlayamamaktan dolayı ne hissettiğini bilmemek, bunlar çok daha ağır şeyler, unutmak bunları kapsayacak kadar geniş bir kelime değil. Bir insanın geçmişi hatırlamaması onu duygu hissedişinden alıkoyar gibi geliyor bana çünkü biz geçmişte yaşadığımız olaylar sonucunda, hissettiğimiz duyguları hissediyoruz, bir insanı böyle seviyoruz, bir şarkıya böyle anlam yüklüyoruz. İşte ben de bu yüzden korkuyorum hatırlayamamaktan, bu yüzden kendime ‘’Unutmak için yaşamadım ki, hatırlamalıyım beni ben yapan şeyleri.’’ diyorum. Diğer bir taraftan, benim düşüncemin aksine düşünen insan sayısı da azımsanamayacak kadar fazla. “Sadece istemekle ne yapabiliriz ki? Bence istemenin gücünü abartıyorsunuz. Bu bana pek inandırıcı gelmedi. İstemek, sadece bir sözcük; gücünün de yedi atımlık barutu var.” Bay T.D., “Demek öyle? Eğer istemek size yeterince inandırıcı gelmediyse bayım, o güçsüz sözcüğün yerine ‘acı çekmeyi’ koymayı deneyin o halde,” diyerek inadını sürdürdü. “Hiç acı çektiniz mi?” (20) Geçmişinde bolca üzüntü ve mutsuzluğa ev sahipliği yapmış ve artık hayatının hiçbir kısmında onları kesinlikle istemeyen insanlar için unutmak hatta ve hatta hiç hatırlamamak fikri cazip görünebilir. Nitekim etrafımda kendilerine hatırlamamak gibi bir seçenek verilirse bunu büyük bir şans olarak görüp bu konu üzerinde gerçekten düşünecek olan insanlar var. Bazıları bunu geçmiş üzüntülerden kaçmak için bir şans görürken bazıları ise yeni bir başlangıç olarak görüyor. Bense sanırım bu konuya biraz realist yaklaşıp üzüntülerden de ve mutsuzluktan da kaçılamayacağını kabul ediyorum. Onlarda duygularımız bir parçası dolayısıyla da insanlığımızın. Velhasıl, yeni bir hayat gibi ütopik bir şey beklemek yerine belki de elimizde var olan ve bize ait olan yaşamı dolu dolu, hatırlanmaya değecek bir şekilde yaşamaktır çözüm. Geçmişte olan her şey iyisiyle kötüsüyle bizi biz yaptı ve güçlü basan unutma isteğine rağmen onları hatırlayıp ve bir yerde minnettar olup ve onlardan ders alıp sahip olduğumuz hayatı güzelleştirmek… İhtiyacımız olan belki de bu. Büşra Göçer KAYNAKÇA: Eroğlu, Mehmet. Belleğin Kış Uykusu. 1.Baskı. İletişim Yayıncılık. Karanlığın Yüreği Üzerine Notlar İnsan, yaptığı kötülükleri toplumdan saklayıp gerçekleri çarpıtarak durumu olurunda gidiyor biçimde mi göstermelidir, yoksa yaptığının yanlış olduğunun farkında olduğunu ama yine de yaptığını açık açık dile mi getirmelidir? Elbette bu iki seçenek arasında kalınca kötü bir şey yapıyor olmak zorundaymışız gibi hissedebiliriz. 20. yüzyılın sömürgeci hayatının bir parçası olan bir “beyaz adam” isek tabii, kötü bir şey(ler) yapıyor olmamız kaçınılmaz. Thames Nehri’nden başlayıp Kongo Nehri’ne doğru yola çıkalım. İngiltere’den ne kadar uzaklaşıp Afrika’ya ne kadar yaklaşırsak, sanki nehir de bize “gelme” der gibi bir havaya girer. Kongo Nehri Afrika’nın yakınlarında sislidir, sığ yerlerine devrilen kütükler geçişinizi engellemek için elinden gelenin en iyisini yapar. Akıntı, destek olmayı bırakın, sizi tam aksi yönde, geri İngiltere’ye göndermeye çalışır. Sanki, bu medeniyetten uzak “siyah adam”ların bölgesinde siz “beyaz adam”ın istenmediği hâlâ yeterince açık değilmiş gibi bir de nehrin dibindeki kayalar geminize hücum eder. Sizi batırmaya çalışır. “Beyaz adam” engel tanır mı ama! “Beyaz adam” medenidir, medeniyeti “siyah adam”a götürmelidir, öyle değil mi? Afrika’da dönemin en değerli mallarından biri vardır, fildişi. Ağırlığına kıyasla akıllara zarar değerlerde işlem görür. Biz “beyaz adam”lar da duyduk, geldik tabii. Gelince de durmadık, kendimize bir yerleşke kurduk. Yapılacak ayak işleri için çalıştıracak adamımız da bol, yok mu o “siyah adam”lar... Onları tam hayatta tutmaya yetecek kadar doyurup, tüm angaryayı başlarına yığıp ardından da bunun bir “medeniyete geçiş” çalışması olduğunu yutturmakta ne var ki! Ne işverenimiz, ne kralımız buna aldırış eder. O zaman en başta sorduğumuz sorumuzda biz şu an birinci seçeneği seçmiş bulunuyoruz. İkinciyi seçen sözde asil bir kesim de mevcut elbette. Bizim de adına çalıştığımız şirketin çalışanlarından biri, Mr. Kurtz var, onu bulmak da buraya gelmemizin başka bir sebebi. Öyle bir adamdır ki Mr. Kurtz, herkesin nabzına göre şerbet verir. İşvereni onu kendini azmiyle işine adamış bir olarak, nişanlısı hayalindeki prensi olarak, altında çalışan adamlar ise onu kusursuz bir lider olarak görür. Bir de onun konuşmasını dinleseniz... Dünyaya bakışınızı on dakikada değiştirebilecek çok değerli bir insandır. Ama gelin görün ki bir kusuru var, iki yüzlü değil, yaptıklarını açık açık söylüyor. 20. yüzyıl İngiltere’sindeyiz sonuçta, biz Afrika’ya “medeniyeti getiriyoruz”. Kimsenin “Biz insanları köleleştiriyoruz, zulüm uyguluyoruz” demesini istemeyiz, neyimize lazım. Mr. Kurtz bu açıdan sınırını biraz aşan birisi. Mr. Kurtz öyle iyi bilir ki konuşmasını, o –siz deyin asiler, biz diyelim zenciler- arasında bile kendine bir yer edinmiş, neredeyse kendi adına savaşacak kadar onu seven bir kabilesi var! Haliyle bir sürü fildişi sağlıyor kendine onlardan. Hepsi güzel hoş ama o “siyah adam”lara burada uygulanan politika hakkında biraz fazla açık seçik konuşuyor. Şirket de buna tahammül edemez tabii ki. Mr. Kurtz, en başta sorduğumuz soruya ikinci cevabı veren insanlardan. Dönemin düzenindeyse böyle insanlar pek hoş görülmüyor, mümkünse ortadan kaldırılıyor. Bıraksanız, büyükleriniz olan biteni kılıfına uydurup topluma anlatır zaten. Mr. Kurtz gibi insanlar yüzüden, İngiliz yurttaşlarımız sonra neler düşünür Afrika’da yaptıklarımız hakkında. Söylediğim gibi, tek amacımız oraya “medeniyeti götürmek”. İşlerimiz şu an tıkırında, fildişimiz geliyor, biz de paramızı alıyoruz. Yine de, Mr. Kurtz’un durmadan tekrarladığı laflar aklımda: “Dehşet! Dehşet!” Sık sık kendimi sorular sorarken buluyorum. Günün birinde kendimizle yüzleşmemiz gereken bir an gelecek mi? Yıllar boyunca beslediğimiz bu karanlık yürek ile baş başa kalıp, kendimizi sorgulayacak mıyız? Şimdiye kadar kendimi hep karanlığın yüreğinin Afrika olduğuna, orada yaşayan “siyah adam”lar olduğuna inandırdım. Buna rağmen bazen soruyorum, karanlığın yüreği Kongo Nehri’nin bizi almamaya çalıştığı yer mi, yoksa nehrin tek amacı kendini oraya gelen karanlık yüreklerden mi korumak? Ufuk Keskin En Temel Soruyu Sormak Neden hiçbir şey yerine bir şeyler var? Aslında sorulması gereken en temel ve önemli sorulardan birisi bu sorudur. Çünkü varlık her şeyden önce gelir, bir şey varlık düzeyine ulaşmadan onun hiçbir şeyi yapması mümkün değildir. Bu yüzden varlığın nedenini sorgulamak göz önünde tutmamız gereken en nihai sorudur. Artık bu soruyu fark etmişsek ve cevaplamak için can atıyorsak, büyük bir serüven ve bunun beraberinde büyük bir değişim başlamıştır demektir. Zira bu süreç, büyük bir birikimi ve farkındalığı da beraberinde getirir. Bu serüvenin en önemli özelliklerinden biri de Leszek Kolakowski’nin Neden Hiçbir Şey Yok Da Bir Şey Var? adlı eserinde de olduğu gibi bu yolda ilerlerken çeşit çeşit disiplinlerin derinliklerine dalmanız ve ilerledikçe bu disiplinler hakkında daha fazla bilgi sahibi olmanızdır. Çünkü aynı soru “Neden buradayız?”, “Burada olmamızın bir sebebi var mı?”, “Hayatın anlamı nedir?” gibi soruları beraberinde getirir. Bu sorular ise kozmoloji, felsefe ve teoloji gibi bir sürü disiplini ilgilendirir, böylelikle serüveninizin çeşitli disiplinlerle yaptığınız bir mülakat ile başladığının farkına varmaya başlarsınız. Kozmoloji evrenin başlangıcına, madde ile zamanın doğasına ve kökenine dair fikirler sunmaya çalışır, size evrenin nasıl meydana geldiğini, evrenin oluşumunun öncesine dair ne tür kuramlar inşa edildiğini dolayısıyla varlığın başlangıcına dair birçok ihtimali gözler önüne serer. Felsefe ise varlığın nasıl bir şekilde ele alınması gerektiğine dair bazı ipuçları verir. İki temel görüşten biri varlığın doğadan ibaret olduğu ve doğanın her zaman var olduğu, bu yüzden bir başlangıcı olmadığı dolayısıyla varlığın zorunlu olduğunu öne sürer. Bir diğer görüş ise doğanın zamanda bir başlangıcının olduğunu öne sürerken aynı zamanda varlığa sebep olan doğaüstü bir güce, Tanrı fikrine yer verir. Teoloji ise Tanrı’nın varlığını kabul etmemiz durumunda hayatın ve varoluşun anlamı problemine bir çözüm önerir: Hayatımızın gerçekten bir anlamı vardır ve cevap din kavramının ardında gizlidir. Bu yolda türlü türlü disiplinlerin bize sunduğu birçok fikir olacaktır serüvenimizde, hatta birbirleriyle çatışan sayısız fikirler önümüze gelecektir. Bu yüzden hangi fikirlerin doğru olduğunu sorgulama süreçleri elbette var olacaktır. Ancak daha da önemlisi, aldığımız yol bize aynı zamanda büyük bir farkındalık sağlayacaktır. Bu konuda kendimizle hesaplaşmaya ve birçok şeyin farkında olmaya başladığımızda artık ilginç bir aşamaya geçeriz. Öğrendiklerimiz ve düşündüklerimiz artık hayata ve çevreye bakış açımızı değiştirmiştir. Artık fizik sadece birkaç problem çözümünden ve denklemlerden ibaret bir alan değil, bize bir şeyler anlatmak isteyen bir disiplindir. Felsefe bundan sonra bir ders değil, kararlarımızı alırken kullanacağımız, bazen de kendimizi dünyanın probleminden soyutlayıp her şeye üstten bakmamızı sağlayacak bir akıl yürütme biçimidir. Din artık kültürden geçen birkaç ritüel dizisinden ibaret değil, hayatı kendisiyle anlamlandırdığımız ve yön verdiğimiz hikmetli bilgiler ve kurallar bütünüdür. Artık zihnimizdeki kavramların tanımları değişmiştir, kavramların hayatımıza girmesiyle anlamları bizde şekillenmiştir. Dünyaya geldiğimizde farklı özelliklere sahip milyonlarca canlı türünü, devasa bir ekosistemi ve bunun yanında sayısız yer şekilleriyle büyük bir atmosferi içine alan Dünya’da gözlerimizi açarız. Büyürüz, yürümeye başlarız. Ondan bir süre sonra da konuşmaya başlarız. Daha da büyürüz, ergen oluruz, bedenimiz ve zihnimiz değişir, olgunlaşırız, liseyi bitiririz ve sonra da bir üniversite kazanırız. Üniversiteyi de bitirir ve bir işe başlarız, aile hayatımızı kurarız. Sonra çocuklarımız olur ve onlara bakmakla, geçtiğimiz aşamaları onların da geçirmesini sağlamakla uğraşırız. Bazen hazlar ve mutluluklar, bazen de acı ve mutsuzluklar tadarız. Ancak bu süreçte eksik bir şey vardır: Yaşamın kendisinin farkında değilizdir. Çünkü unuttuğumuz ve sormamız gereken bir soru vardır: Neden hiçbir şey yerine bir şeyler var? Ve bu soru sizin hayata bakış açınızı değiştirebilir. KAYNAKÇA Kolakowski, Leszek. Neden Hiçbir Şey Yok Da Bir Şey Var?. Çev. Suat Kemal Angı. İstanbul: Jaguar Kitap, 2016. Berat Geylan 1 BİR ÇİFT HİKAYE Ayakkabı meselesi öyle kolayca pabucu dama atılabilecek meselelerden biri değil, değilmiş daha doğrusu. Hayatımızın her anında bize eşlik ederler. Dost başa düşman ayağa bakar derler, bu da üzerimizde önemli bir ekti bırakıyor olsa gerek ki özenle seçeriz ayakkabılarımızı. Bir anlamda bizi temsil ederler. Markasına, modeline ve gittiğimiz ortamın çeşidine göre seçeriz ayakkabılarımızı ve sonra giyilmeyi beklemeleri için rafa kaldırırız onları. Benim ayakkabılarla ilgili düşüncelerim bunlardan ibaretti. Fakat ufkumun genişlemesine vesile olan bir tablo ile karşılaştım. Üstelik Amsterdam’da. Sanata karşı olan tavrım da ayakkabılara olandan ilgi alakamdan çokta farklı değildi bir noktada. Beğendim ya da beğenmedim diyerek geçip giderdim genelde ama Van Gogh’un “Bir Çift Ayakkabı” adlı tablosunun başında yarım saat durup şaşkınlığımı gizleyemediğimi hatırlarım. Bütün müzedeki insanlar Van Gogh’un en meşhur eserlerini görmek için kümelenmişlerdi ben ise 1 A Pair of Shoes, Vincent van Goghkız kardeşimle tablolara tek tek bakıyordum. Kız kardeşim keyiﬂe her birinin yanındaki yazıyı okuyup bana aktarıyordu, renklerden ya da her birinin ne kadar güzel olduğundan bahsediyordu bense çıkıp dışarıda Amsterdam’ın eğlencesini yaşamak istiyordum. İçerisi her ne kadar boyalı, rengarenk tablolarla bezeli olsa da benim ilgimi çekmiyordu. Ta ki koyu tonlarda kahverengi bir tablonun önünde durana kadar. Kız kardeşim Van Gogh’un en beğendiği tablolarından biri olduğunu söyledi ve ben de onun heyecanını yarıda bırakmak istemediğimden dinlemeye başladım. İlk bakışta sadece bir çift ayakkabı idi fakat Van Gogh bu tabloda kafa karışıklığını ve hayatını yansıtmak istemiş. Ne kadar enteresan bir andı benim için. Ayağımdaki yeni ayakkabılarıma baktım ardından kafamı kaldırıp tabloya baktım. Ayağımdaki ayakkabıları ne zaman aldığımı anımsamaya çalıştım. Belki de biraz utandım. Tablodaki ayakkabılar öylesine eski duruyordu ki Van Gogh gibi bir deha böylesine ayakkabılar giymiş dedim kendi kendime sonra insan olarak ne zaman bu hale gelmişiz de onlarcasına sahip olduğumuz ayakkabılar bize ”eşya” olmaktan başka bir şey ifade etmemeye başlamış dedim. Evet, karşımda bir eşyanın resmi duruyordu, yani kültürel bir nesne olan, doğadan ham maddesi alınıp insan eliyle üretilmiş bir çift ayakkabının. Bizlerin gözünde ayakkabı sadece bir nesnedir. Fakat Van Gogh onu işlemiş, bir yapıt haline getirmiş. Üstelik duygu ve düşüncelerini, hayatının işleyiş şeklini dahi içine katarak bir hikaye çıkarmış ortaya. Bağcıklarının düzeni her iki tekin de farklıydı. Ayakkabıların birbirine ait olması gereken çiftleri birbirinden öylesine uzaktı ki. Sanki aynı ayakkabıdan iki tane var ve iki farklı kişi giyip çiftleri bir araya getirmiş hissiyatı uyandırdı bende. Ama aynı kişiye ait olması tablonun anlattığı hikaye idi işte. Van Gogh’un sefalet içinde yaşadığını bilirdim hep fakat diğer tablolarında genelde duygularına şahit oldum ve zaten nasıl bir hayat yaşadığını da o güne kadar merak etmemiştim hiç. Ama bir çift ayakkabı o an için dile gelmişti ve bana bunun cevabını vermişti bana. Aslında Van Gogh tablodaki ayakkabılar gibi bir hayat sürmüştü, yalnız belkide dedim kendi kendime. Tablonun konumunu hatırladığımda en güzel köşesinde değildi ve üstelik kalabalıktan uzakta duruyordu bu yüzden yalnız ve kötü bir hayat olduğuna kanaat ettim. Oysa ki değeri paha biçilemeyen eserler bırakmış bir dehadan bahsediyorum. Hayal ettiklerini resmetmiş ve resmettiklerini hayal etmiş bir insan tıpkı bu tablodaki gibi yaşayıp ölmüş, ne yazık. Kalabalığın içinde çok ta fark edilmemiş. Oysa ki durup bir düşünülse o zamanlarda da Van Gogh, Van Gogh olurmuş değeri paha biçilemeyen, tıpkı eserleri gibi. Fakat belki de insanlar hep onu bir çift ayakkabısına bakmış ve ön yargı ile yaklaşmışlar. Bu yüzden kıymeti zamanında bilinmemiş ve resmettiklerini yaşayamamış… Bir çift ayakkabı beni böylesine etkilemişti işte. Bir ayakkabı, ütelik bir ayakkabı tablosu bakış açımızı değiştirebilirmiş. Aslında konu yalnızca Van Gogh ve ayakkabıları değil. Daha çok önyargı, önyargılarımız. Dışarı çıktığımda ayakkabılarıma baktığımı hatırlıyorum. Kaç defa karşımdakinin kılık kıyafetine bakıp ön yargıyla yaklaştığımı bilirim maalesef. Fakat insanın değerini biçen üzerinde ki kıyafetler olmadığını biliyor olmama rağmen bu hataya düştüğüm olmuştu. Fakat Van Gogh’un ayakkabıları bana iyi bir ders verdi demem çok yerinde bir deyiş olur. Gezmek için, eğlenmek için gittiğim eğlencenin başkenti olan Amsterdam bir çift ayakkabı sayesinde sanatın da kurucu başkenti oldu benim için. Kurucu başkenti çünkü artık sanata karşı gerçek bir ilgim var ve üstelik kendimi sorgulamama neden olan bir deneyim yaşadım. Üstelik bir çift ayakkabı ile. Yani ayakkabı meselesi öyle kolayca pabucu dama atılabilecek meselelerden biri değil gerçekten de. Bize ne hikayeler anlatabileceğine yahut ne dersler verebileceğine şaşıp kalabiliriz… Fantazinin EfendisiHayatının büyük bir bölümünü Yüzüklerin Efendisi evreninin büyüsü içindegeçirmiş birisi olarak bu serinin benim için kitaptan fazlasını ifade ettiğinibaşlangıçta belirteyim. Çocukluğumu Yüzüklerin Efendisi filmleri, kitapları veoyunları ile iç içe geçirdim. Bu yüzden her karakterin, mekânın, şarkının veyaobjenin bende çağrıştırdıkları normal bir okuyucununkinden çok daha derin vefarklı. Yaşımın ilerlemesiyle birlikte serinin kitaplarından aldığım tat da giderekarttı.( J.R.R Tolkien’in uçsuz bucaksız evrenini çocukken kavramak biraz güç olsagerek.)Romanlarını birçok defa bitirmiş olmama rağmen, her defasında büyükbir şevk ile okumaya başlıyorum tekrardan.Her seferinde, Boz büyücünün Shire’e girişi, yeni bir maceraya yelken açmanınverdiği heyecanı ve mutluluğu doğuruyor içimde. Shire’in o yemyeşil otlaklarıiçimi ferahlatırken, leziz yemekleri ağzımı sulandırıyor. Frodo’nun başlardakisaflığı ve hobbitlere has dünyadan bihaber oluşunun, kitabın sonlarına doğrutamamen değişeceğini bilmek, o sayfaları okurken yüzümde ‘Sen dur, dahaneler göreceksin’ gülümsemesi oluşmasına sebep oluyor. Kitabı okurken sankiGandalf’ın arkasında, yüzük kardeşliğinin dokuzuncu üyesi olarak, Ortadünya’nın bir ucundan diğerine seyahat ediyorum. (Bunda serinin başarılı birşekilde sinemaya uyarlanmasının büyük etkisi var.)Frodo ve Sam’in yanındaAyrık Vadi’nin meltemini içime çekiyor, Khazadum’da Gandalf için berabergözyaşı döküyor ve Minas Morgul geçitlerinde onlar uyurken ben nöbettutuyorum.Tolkien’in kendi dilini, dinini ve coğrafyasını yarattığı bu uçsuz bucaksız evren,okuyucunun adeta dış dünya ile bağını kesiyor. Sayfaları okurken zaman su gibiakıp geçiyor ve zaten umurunuzda da olmuyor zamanın akıp geçmesi; çünkü sizo süreçte Orta dünya’nın keşfedilmeyi bekleyen ve oldukça tehlikelibölgelerinde, yoldaşlarınızla beraber seyahat ediyor oluyorsunuz.Kitaplarda hoşuma giden bir diğer şey ise oldukça uzun ve detaylı bir tarihinbulunması. Tolkien’in hayatı boyunca yazıp, bitiremediği Silmarillion’da dabahsedildiği üzere, Yüzüklerin Efendisi serisi Orta dünya’nın son çağının sadeceufak bir bölümü. Böylesine uzun ve kadim bir tarihin olması, insanda gerçekdünyadakine benzer bir kavrayış yaratıyor. Mekânları ve kültürleri dahaderinlemesine irdeleyebiliyorsunuz, yaratılış ve gelişim sürecini bilerek.Karakterlerin düşünce biçimlerinden çıkarımlar da yapabiliyorsunuz ait olduklarıırklara bakarak. Bir örnek verecek olursak, elfler Simarillion’da anlatıldığı üzereEru’nun(Orta Dünya evreninin yaratıcısı) sevgili kullarıdır ve Orta dünya’da kısasüreliğine bulunmaktadırlar. Eru’nun onlara bahşettiği topraklara gitmeyibeklerler; dünya malı onlar için fazla bir şey ifade etmez(Materyalistdeğillerdir). Elfler daha çok maneviyata önem veririler, gurur, saygı, minnetgibi. Diğer taraftan cüce ırkı ise Eru tarafından yaratılmamıştır ve bazı kusurlarıvardır. Onları yaratan melek daha dayanıklı yapmaya çalışırken aynı zamandakişiliklerine inatçılık ve aksilik tohumları serpmiştir. Bu da cücelerin sağlamkarakterli ama bir o kadar da dik başlı bir ırk yapmıştır.Kitaptaki her karakterin farklı bir etkisi var üzerimde. Frodo kararlılığı, Samdostluğu, Aragorn cesareti ve Gandalf bilgeliği simgeliyor benim için. Seriboyunca bazı karakterlerin düşünce yapısında değişiklikler gerçekleşiyor.Aragorn’un, başlarda atalarının zayıflığına ve açgözlülüğüne sahip olduğunudüşünmesi ve bu yüzden Gondor kralı olmaktan korkması, Gimli’nin elf ırkınaduyduğu güvensizliğinin, Legolas’ın dostluğuyla beraber kaybolması gibi.Tolkien bu muazzam evreni yaratırken, eşine edebiyatta pek sık rastlanmayanürünler de üretmiş aynı zamanda. Kendine has bir dil yaratması(Elfçeyi yaratmışve diğerlerini ondan türetmiştir) veya bambaşka bir din olgusuoluşturması(Silmarillion’un başında anlatılan), hayatını adadığı bu evreningelişim döneminde açan birçok çiçekten birkaçı sadece. Tolkien hiçbir eserindealegori yapmadığını söylese de böylesine kapsamlı bir evren yaratılırken,dönemin olaylarının etkisinin olduğu inkâr edilemez bence. Orta Dünya evrenide bizim dünyamız gibi karmaşık gerçeklikler içeriyor; kendine ait bir yaşamdöngüsü, iyilik-kötülük kavramları ve adalet sistemi var. Bunlar göz önünealındığında hiçbir edebi eserin yanına bile yaklaşamayacağı bir tarih ve yapaygerçeklik yaratılmış oluyor. Bu yüzden Tolkien’in bu eseri fantezinin yanındatarih ve felsefe alanlarına da cevap vermekte.Serinin sonunda kötülüğün bir kez daha yok edilmesiyle, karakterlerinbazılarının Orta Dünya’yı terk edip Gri limanlara(Tolkien’in cennet olarakbetimlediği yer) doğru yolculuğa çıkması, her okuyuşumda üzerimde eskidostlarımdan ayrılıyormuş hissi veriyor olsa da. Böylesine muazzam bir eseriokuyarak, hayal gücümün derinliklerine Tolkien’in eşsiz dünyasınısığdırabildiğim için kendimi oldukça şanslı hissediyorum.Modern Savaş Ve Yenilgi 20. yüzyıl İngiliz edebiyatının önemli kalemlerinden biri olan George Orwell’in Bin Dokuz Yüz Seksen Dört ve Hayvan Çiftliği eserleri kadar bilinmeyen fakat Orwell’in tecrübesinden biraz daha beslenmek, onu biraz daha tanımak isteyenlerin gayet iyi bildiği bir kitap Aspidistra. Romana adını veren aspidistra aslında bir saksı bitkisi ama saksı bitkisi diye kestirip atmak olmaz, çünkü bu bitki aslında derin anlamlar taşıyor. Birincisi, aspidistra bitkisi kolay kolay solmayan, her ortama uyum sağlayabilen bir bitki, hayata bağlılığı ve umudu simgeliyor ve romanın İngilizce adında George Orwell’in ne demek istediği anlaşılıyor; “Keep the Aspidistra Flying” yani “Aspidistrayı Soldurma”. İkincisi, aspidistra o zamanlar İngiltere’de, bir statü simgesi, bir sınıf atlama sembolü olarak görülüyor. Gordon Comstock adında genç bir şairin hikâyesini okuyoruz kitapta. Gordon herkesin yaşayabileceği bir para sıkıntısı içinde fakat Gordon herkes gibi değil; derin sorgulamalar içerisine giriyor, kafasının içindeki dehlizlerde kayboluyor ve belki de o kadar takıntılı hale geliyor ki mantıklı düşünememeye başlıyor. Her konuyu paraya bağlıyor Gordon, onun için şairlik de, bir sevgili de, dostluk da parayla satın alınabilecek kavramlar oluyor. Belki zengin bir adam böyle düşünse bir mantık çerçevesine oturtulabilir bu düşünceler, “Arkadaşlarım, sevgilim benimle para için mi birlikte?” diye düşünebilir zengin bir adam. Ama Gordon gibi bir insanın böyle düşünmesi, para olmadan daha saf ve daha doğru bir arkadaşlık, sevgi bağı kurabileceğinin aklına gelmemesi veya aklına gelse de bu düşünceyi reddetmesi, okuru pembe dizi izleyen bir “teyze” kıvamına sokuyor ve “yapma be oğlum” dedirtiyor. Her şeyi bu kadar paraya bağladıktan sonra çalışıp para kazanmasını, aksi bir sonradan görme olmasını bekliyorsunuz ama Gordon tam anlamıyla paraya savaş açıyor, o ve onun nimetleri olduğunu düşündüğü her şeyden uzakta kalmayı seçiyor. Gordon her ne kadar paraya savaş açsa da bu bireysel savaşından zaferle çıkmak, en azından yenilmemek için yapması gerekenleri sonuna kadar yapamıyor. Bu belki âşık olduğu kadın Rosemary’den belki de bu durumun imkânsızlığından kaynaklanıyor. Belki de Gordon’un sürekli “eğer param olsaydı şöyle yapardım” diye düşünüp, parayı yereceği yerde daha da yüceltmesinden kaynaklanıyor. Gordon bir süre bu idealini gerçekleştirmek için kendine direniyor, yenilmekten çok hepimiz gibi pes etmekten korkuyor. Parası olmadığı için sevdiği kadınla bile sevişemiyor Gordon, hem hamilelikten korunmak pahalı olduğu için hem de eğer korunmazlarsa doğacak bir çocuğun masrafları çok olduğu için. Ama Gordon’un korktuğu bir gün başına geliyor, Rosemary hamile kalıyor. Çocuğunun olacağını öğrenen Gordon belki içinde oluşan babalık içgüdüsüyle belki de sorumluluk hissiyle yavaş yavaş değişmeye başlıyor. Artık o da hiç beğenmediği, toplumun normlarına uygun bir insan oluyor. Fena sayılmayan bir işte çalışıp ailesine bakmaya başlıyor Gordon. Kitabın sonu belki mutlu bir son gibi ama karşımızda girdiği savaştan mağlubiyetle çıkan bir adam var, belki mutlu ama savaşını kaybediyor ve “kapitalizmin sıcak ve şefkatli kucağına” kendini bırakıyor. George Orwell bu kitapta belki anlamsız çabalara giren bir proleteri anlatıyor ama bu kitap insanı para konusunu irdelemeye, ergenliğin ne olduğunu anlamaya itiyor. Gordon her insanın ergenlikte içine girdiği o duyguların içine giriyor ve dünyayı, en azından kendi dünyasını, değiştirmek istiyor fakat yine her ergen gibi bu çabası başarısızlıkla sonuçlanıyor ve düzene ayak uydurup belki mutlu belki de mutlu olduğu yanılsamasında çarklardan birine dönüşüyor. DALGALARIN ARASINDA KAYBOLAN BENLİĞİM Hayatın bir kara delik misali amansızca beni içine çeken monotonluğundan kurtulup ruhumun eksik parçalarını bulabilmek için kendime kaçış yolları ararım. Bazen bir kalemin, sol yanıma dokunan kelimeleri bazen de bir müzisyenin beni çocukluğuma götüren notaları arasında gezinirken bulurum kendimi. En çok da arabaya atlayıp beni kendim olmaktan uzaklaştıran herkesi ve her şeyi geride bırakıp kendimi deniz kenarına atmayı severim. En büyük kaçamağım her zaman deniz olmuştur. Bunda annemin ellerinden tutarak Muğla sahillerinde attığım ilk adımlarımın mı etkisi daha büyük yoksa babamın odamın duvarlarına çizdiği deniz manzaralarının etkisi mi bilmiyorum. Tek bildiğim kendimi bildim bileli denize âşık olduğum. Ona her baktığımda suya atılan her taş gibi denizin derinliklerine doğru, kalbime gömdüğüm duygularla birlikte yavaş yavaş batıyorum ve sonunda kayboluyorum. Her yolculuğumda başka bir sahile atıyorum kendimi. Bu güzelliğe sadece bir perspektiften bakmanın ona haksızlık olacağını düşünüyorum. Her ne kadar sevsem de onu, koy koy gezdikçe ve aldığı canları gördükçe biraz daha uzaklaşıyorum ondan. Rüzgarın karşısında bir bayrak edasıyla dalgalanan çadırımı, attığım her adımımda ayaklarımda küçük çizikler bırakan, dalgaların gün boyu tokatladığı sivri taşlardan oluşan sahile kuruyorum ve gün doğumundan gün batımına kadar eşlik edebiliyorum denizin ruhumun o el değmemiş köşelerine dokunan sesine. Çünkü sebepsizce ona bağlanmaktan ve ayrılamamaktan korkuyorum. Ardından yavaşça bırakıyorum kendimi denizin serin sularına. Attığım her kulaçta biraz daha uzaklaşıyorum sesini duymaktan tiksindiğim insanlardan. Ne boyumun iki üç katı yüksekliğindeki dalgalar ne de altımdaki gittikçe koyulaşan sular korkutuyor beni. İnsanların iki dudağı arasından çıkan sözler kadar canımı yakamazlar ne de olsa. Biraz önce gölgesinde oturduğum ağaçlar gözden kaybolana kadar aralıksız kulaç atmaya devam ediyorum. Sonunda günlük hayatın karmaşası içinde sesini duymakta zorlandığım ruhum ve ben baş başa kalıyoruz. Saatlerce, anlatmak isteyip de sesini duyuramadıklarını anlatıyor bana. Bense o kadar yabancılaşmışım ki kendime sanki başkasının hikâyesine kulak vermişim gibi hayranlıkla dinliyorum onun kulağıma fısıldadığı her kelimeyi. Hayatıma aldığım her insanla birlikte, kaybettiklerimi hatırlatıyor bana. Gülen yüzlere, sevgi dolu sözlere ve her zaman yanımda olacağını söyleyen insanlara tekrar kanmamam gerektiğini… Güvenmem gereken tek kişinin kendim olduğunu anlıyorum bir kez daha. İnsanların yalanlarıyla ördükleri duvarları yıkıyorum yalnız kaldığım her dakika ve yıkılan her duvarda kelimelerin illüzyonunun etkisinden kurtuluyorum. Kendimi buldukça biraz daha derine gidiyorum. Kimsenin beni bulamayacağı derinliklere… Yine çıktığım uzun soluklu yolculuklarımın birinde çektim her baktığımda farklı duyguların esiri olduğum bu fotoğrafı. Dudaklarımdan bir damla kan süzülmesine sebep olan soğuğuyla bir kış günü Kuşadası’nda gün batımı… Bu sefer diğer yolculuklarımdan farklı olarak kendimi denizin serin sularına bırakamadım. Tırmandım bir kayalığın tepesine, taktım kulaklığımı ve oturup saatlerce bu manzarada kayboldum. Sahile vuran her notayla birlikte suların hikâyesine kulak verdim. Kendimi özgür hissettiğim tek yer olan denizin sularına… Güneş ışınlarının sudaki yansımalarıyla birlikte hayat buldu hikâyeler. İzledikçe fark ettim bunların aslında benim hatırladıkça canımı yakan anılarım olduğunu. Zihnimin derin kuyularından yavaş yavaş gün yüzüne çıkmaya başladıkça her biri, daha güçlü hissetmeye başladım. Yıllardır kendime yabancılaşmama sebep olan şeyin geçmişimden saklanmak olduğunu anladım. Ben yüzleşmeye korktuğum anılarımdan kaçtıkça benliğimden bir parçayı daha ardımda bırakıyordum. Nefret ettiğimin insanlar değil kendim olduğu gerçeğiyle yüzleştim. Sahte gülümsemesi ile karşımda dikilmiş ben… Yıllardır aynada gördüğüm yabancının yüzü giderek netleşmeye başlamıştı. Görüntü netleştikçe ruhumun kaybolan parçaları da birer birer gün yüzüne çıkıyordu. Güneşin denizle kucaklaştığı dakikalarda ben de eksik parçalarımı bulmak için yeni manzaralara doğru yelken açıyordum. Görkem AYTEN KAYNAKÇA Kuşadası Denizi Görünümü, Aydın. Yazarın kendi çektiği fotoğraf. 25 Ocak 2020. HAZIRLAYAN: PERVİN TAŞBAŞ - 21301045 DERS: TURK-102 / SEC:016 ÖĞRETMEN: ALİ TURAN GÖRGÜ 29.03.2015 UZAYLI OLMAK SUÇ MU? Merhaba, ben bir uzaylıyım. Evet, yanlış okumadınız. Bunu rahatlıkla itiraf edebiliyorum. Tıpkı Dennis gibi ben de Mars’tan geldim ve evime geri dönmeyi bekliyorum; ama Dennis dönmekten vaz geçti; çünkü David onu bu haliyle kabul etmeye karar verdi. Aslında bakarsanız ne ben uzaylıyım ne de Dennis. Biz de David gibi farklı insanlarız. Tabii ki her insan farklıdır; fakat bizimki biraz su yüzüne çıkan cinsten ve bu yüzden kolay yolu seçip kendimize böyle bir kılıf uydurduk. İşin komiği daha Mars’ta hayatın olup olmadığı bile belli değil. Merhaba Dünyalı, eşini yeni kaybetmiş David Gordon adındaki ünlü bir bilim-kurgu yazarının Dennis adındaki yetim bir çocuğu evlat edinme çabalarını anlatır. Dennis Mars’tan geldiğine inanan ve hiçbir aile tarafından kabul edilmeyen çok farklı bir çocuktur; fakat David küçüklüğünden beri farklılığı yüzünden garipsenen biri olduğu için bu duyguyu iyi bilmektedir ve bu yüzden Dennis’i evlat edinmek ister. Filmimiz bu olayı anlatırken aslında birçok konuya eleştirel ve ders verici olarak yaklaşmıştır. Taşbaş 2 Sosyal yapının en çok karşılaştığı sorunlardan birine değinmektedir: farklılıklar ve onlara karşı olan hoşgörüsüzlük. Dediğim gibi her insan farklıdır; fakat bazen bu farklılıklar birbirlerine çok yakın olur. Yakın olmayanlar ise hemen göze çarpar. Hal böyle olunca bu garipsenecek bir duruma gelir. Nedir bu farklılıklar diye soracak olursanız, şöyle açıklayayım. Bu farklılıklar fiziksel de olabilir ruhsal da. Ruhsalı biraz açalım; çünkü en çok sıkıntı yaşanan konu budur. Ruhsaldan kastım insanların karakterleri, hayata bakış açıları, hedefleri, hayalleri, bazen sahip oldukları ruhsal hastalıklar vs. dir. İşin içine insan psikolojisi ve ruhu girince bu liste uzayıp gider. Filmdeki karakterlerimize yönelelim ve durumu onlar üzerinden özetleyelim isterseniz; Dennis ve David’in diğer insanlar ve birbirleriyle olan ilişkileri bu durumu güzel açıklamaktadır. Dennis ve David’in farklılıkları sahip oldukları bakış açılarıyla ilgili ve bu onların başkaları tarafından zor anlaşılmasına neden oluyor. Daha doğrusu kimse onları anlayamıyor. Dediğim gibi onların bu farklılığı diğerlerine yakın değil; fakat yalnız değiller ve beni mutlu eden şey de bu. Dennis ve David’in bakış açıları birbirinin aynısı sanki. Bu yüzden kolay anlaşabilecek bir pozisyondalar; fakat ne yazık ki bu pek kolay olmuyor. Merak etmeyin burada kendimle çelişmiyorum, dediklerim enin de sonun da gerçekleşiyor. Benzerlikleri onları birbirlerine bağlıyor. Zor olmasının nedeni ise ki benim de çoğu zaman yaşadığım bir durum: Dennis’in kendini uzaylı gibi hissetmesi, daha doğrusu diğer insanların onu böyle bir yola sokması. Dennis’in farklılığı onun bakış açısıyla ilgili, benim ki ise hedeflerimle. Tek istediğimiz şey biraz hoşgörü. İnsanların bunu vermesi bu kadar zor olamaz. Ayrıca hiç düşünmüyorlar mı, herkes tıpa tıp birbirinin aynısı olursa bu güzelim rengârenk dünyamız ne kadar sıkıcı bir hale gelir? Bu aslında herkesin çıkarına olan bir şey değil mi? Sıkıcılıktan kurtuluyoruz işte ne güzel; ama yok! İlla herkes birbirine benzeyecek ya da belli sınırlar için yaşam mücadelesi verecek ve benzemeyen olursa da garipsenecek. Dennis işte bu garipsenme baskısına dayanamadığı için kendini uzaylı olarak tanıtmış ve Dünya’yı evi olarak görmemiştir; çünkü bir evi ev yapan şey ailedir, yani insanlardır, sizi olduğunuz Taşbaş 3 gibi kabul eden insanlar. Bu yüzden Dennis kendini dışarıya kapatmıştır; fakat işin güzel yanı şudur ki, David çok sabırlı ve duygudaşlık yeteneği yüksek bir insandır ya da şöyle diyeyim, çok hoşgörülüdür. Bu yüzden sabreder ve sonunda Dennis’in kendini bir insan olarak kabul etmesini sağlar. Sonuç olarak bu büyük başarıdan dolayı onu evlat edinmeye hak kazanır ve mutlu bir aile tablosu çizerler. Herkese rağmen farklılıklarını da sonuna kadar korurlar. Ben mi? Ben de uzaylı olmaktan vazgeçtim artık; fakat ne kadar vazgeçsem de garipsenme duygusu yüzünden hedeflerimi hiç kimseye açıklamıyorum neredeyse, sadece benim gibi düşünenlerle paylaşıyorum. Ne var biliyor musunuz, buna hoşgörüsüzlük yüzünden yorulmak deniyor aslında. Yine de kendimi tebrik ediyorum; çünkü bununla yaşamayı öğrendim ve hedeflerime daha da bağlandım. Hatta şöyle söyleyeyim, hedeflerimin en ağır basan yanı ise farklılıklara karşı olan hoşgörüm. Nerdeyse hayatımın temelinde bu var ve hoşgörüden öteye geçip onları destekleme yolundayım şu an; çünkü uzaylı olmak bir suç değil, dünyayı renklendiren bir nimet ve ben her yeri renge boğmak istiyorum. KAYNAKÇA  Merhaba Dünyalı. Yön. Meyjes, Menno. ABD. 21 Aralık 2007. Film DERİN SULARDA KAYBOLMAK Güneş ışınlarının sonbaharın gelmesiyle birlikte rengârenk elbiselerini çıkarmak zorunda kalan ağaçların tek tük kalan yapraklarındaki irili ufaklı çiy damlalarını elmas gibi parlattığı saatlerde, ben de insanların kötülüklerinin sis gibi üstüne çöktüğü şehrin sokaklarından, havasını her soluduğumda bütün hücrelerimi hayat enerjisiyle dolduran uçsuz bucaksız ormanın derinliklerine doğru yola çıkıyorum. Attığım her adımda bedenimi tarifi güç bir duygu sarıp sarmalıyor. Yıllar boyu beni etkisi altına alan şehrin o kasvetli havasından uzaklaştıkça ruhumun ölü hücreleri birer birer çiçek açıyor. Uzun zamandır varlığından bihaber olduğum kalbim hiç olmadığı kadar şiddetli ve hayat dolu atmaya başlıyor. Gecenin şehrin ışıklarını bir kara delik gibi içine çekmesiyle birlikte yıldızlar da uçsuz bucaksız gökyüzünde birer birer sahneye çıkıyor. Her biri âdeta kuğu gölü yapan bir balerin edasıyla boşlukta süzülüyor. Su gibi akıp giden dakikalarla birlikte sessizlik karanlığı büyütüyor ben ise biraz da olsa ruhumla baş başa kalma fırsatını yakalıyorum. Güneş, dans eden yıldızları teker teker semadan silerken yıllar boyu ağzını boğarcasına kapatarak susturduğum ruhum bir anda elimden kurtuluyor. Bu sefer isteyip de söyleyemediklerini dinlemekten başka çarem yok çünkü ruhumdan saklanmak için sözlerine sığındığım insanlardan çok uzaktayız artık. Yıllardır ondan saklandım çünkü küçük bir çocuğun karanlıktan korktuğu gibi ben de onun anlatacaklarından korkuyordum. Yaptıklarımı, hissettiklerimi kısacası hayatımın gölgesini bana tekrar hatırlatmasından... Seneler önce toprağın derinliklerinde karanlığa gömdüklerimin tekrar gün yüzüne çıkmasından… Ben onun ölüm kokan nefesiyle kulaklarıma yüzleşmekten korktuğum geçmişimi fısıldamasını beklerken ruhum, yıldızların büyüleyici dansını izlerken başımın altında ezilmiş olan, çocukluğumun izlerini taşıyan, yamalı çantamdan çıkardığı bir kitabı avuçlarımın içine nazikçe bırakıyor. Çocukluğumdan beri âşık olduğum bir koku sarıyor dört bir yanı: Kitap kokusu. Ciğerlerim patlayıncaya kadar içime çekmek istiyorum bu kokuyu. Aldığım her nefeste ölmeye yüz tutmuş hücrelerim hayat pınarının tadına biraz daha bakıyor. Bedenim yaşama sevinciyle dolup taşarken ben de heykel gibi donup kalmama sebep olan o kelimelere bakıyorum: Unutmanın Genel Teorisi. Dakikalar birbirini kovalarken ben de Jose Eduardo’nun düşüncelerinin engin denizine dalıyorum. Sayfaların arasında denizin dibine dalmışçasına kayboluyorum. Okuduğum her satırda toprağın altına gömdüğüm saklı geçmişim yumurtasından yeni çıkan deniz kaplumbağalarının yaptığı gibi, ışığa ulaşma arzusuyla yüzeye doğru biraz daha yol alıyor. Sayfaları çevirdikçe acı gerçeklerle dolu geçmişimin altında biraz daha eziliyorum. Yazarın kaleminden çıkan her kelime bir tokat gibi yüzüme çarpsa da gözlerimi bir an olsun ayıramıyorum sözcüklerden. Kıyıya doğru yavaş yavaş kulaç atarken yıllardır ruhumla oynadığım saklambacın sonuna geldiğimi fark ediyorum. Sobelenecek kimse kalmayınca oynamanın da anlamı kalmıyor. Ben denizden yavaş yavaş çıkarken ruhum da kulağıma benliğimin eksik parçasını tamamlamamı sağlayan o cümleyi fısıldıyor: Unutmak ölmektir. Bugüne kadar geçmişimden saklanmak için unutmayı, yaşadığım her ânı hafızamın derinliklerinden kazımayı bir kaçış yolu olarak gördüm. Yaptığım hataları, söylediğim yalanları, kandırdığım insanları kısacası kendimden nefret ettiğim her ânı bir kutuya koydum ve bir taşa bağlayıp denizin derinliklerinde kaybolmasını dileyerek tüm gücümle suya fırlattım. Kendimi ve insanları sevebilmemin, yaşadığım hayattan zevk alabilmenin tek yolunun bu olduğuna inandım. Bir gün o kutunun bir denizcinin ağlarına takılıp gün yüzüne çıkacağı korkusuyla yaşadım. Yıllardır korktuğum denizci Jose Eduardo oldu. Kutu açıldığında canımın yanacağını, kırılan kalbimin göğüs kafesimin ağırlığı altında ezileceğini düşünürdüm. Ancak kutudan çıkan her ânıyla birlikte ruhumun eksik parçaları tamamlanıyordu. Yıllardır unutmaya çalıştığım geçmişim bugünkü beni oluşturuyordu. Ne ben ondan kaçabilirdim ne de o sonsuza kadar denizin dibinde saklı kalabilirdi. Geçmişim benim yeryüzündeki gölgemdi. Beni olduğum gibi kabul eden o bir çift kahverengi gözün sahibinin kalbinde yer eden gölgem… Aslında o gece ormanda baş başa kaldığım ruhum değil o gözlerin sahibiydi ancak ben bunun farkına çok geç vardım. Yıldızlar gökyüzünde birer birer yerlerini alırken ben de o gözleri bir kez daha görme umuduyla denizin derinliklerine doğru yol alıyordum. Görkem AytenKAYNAKÇA Agualusa, José Eduardo. Unutmanın Genel Teorisi. Çev. Sevcan Şahin. İstanbul: Timaş Yayınları, 2018. Baskı. ECE PAPİLA 21501722 HEPİMİZ BİRER SANATÇIYIZ Dünyada yedi milyar insan yaşıyorsa bu demektir ki tam yedi milyar sanatçı var bu dünyada. Sanatçı olmak özgün bir şeyler ortaya çıkarmak demekse hepimiz bunu yapıyoruz çünkü. Sadece bazılarımız bunu bilinçli bir şekilde yaparken, geriye kalanlarımız farkında olmadan yapıyor. Peki biz neyin sanatçısıyız, ne yaratıyoruz. Tabii ki kendi hayatlarımızı. Sanat bir resim yapmaktan, bir heykelden, bir şarkıdan ibaret değil. Hatta en gerçek sanat hayatlarımız. Bir şarkı daha önce çıkan bir şarkıdan esinlenebilir. Bunun ne kadar yaratıcı olduğu tartışılır çünkü kesin olarak özgün diyemeyiz. Ama hayatınızı şekillendirirken bir başkasının hayatından esinlenemezsiniz. Sadece kendi hayal gücünüzle yaşamınızı zenginleştirebilirsiniz. Bir başkasının hayal gücünden etkilenemezsiniz. İşte tam olarak herkesin özgün bir sanatçı olmasının nedeni bu. Sanatçı olabilmek için özgün ve yaratıcı olmak gerekir. Will Gompertz kitabında herkesin yaratıcı olduğunu ve bunun tartışılamaz bir konu olduğunu ifade ediyor. Sadece ressamlar mı yaratıcıdır, ya da şairler, mimarlar, yazarlar… Ben bir sanatçıyım çünkü balığı yerken kılçığını çok güzel ayıklıyorum. Balık yemek bir sanattır benim için. Herkes balık yemeyi beceremez. Araba sürmek de bir sanattır. Bazı insanlar arabayı o kadar güzel kullanır ki arabasıyla aşk yaşıyor zannedersiniz. Denizi seyretmek de bir sanattır eğer baktığında verdiği huzuru ve ne kadar eşsiz bir güzellik olduğunu anlayabiliyorsan. Ben uçak yolculuğunu çok seviyorum. Herkes ona sadece bir ulaşım aracı olarak baksa da uçak yolculuğu da bir sanattır benim için. Herkes onun kalkış ve iniş esnasındaki büyüsünü hissedemez. Ben aynı zamanda mimarlık okuyorum. Peki ben bu konuda da sanatçı mıyım? Değilim… Kuralların olduğu yerde sanat olmaz. Özgün ve yaratıcı olabilmek için özgür olmak gerekir. Aslında hissederek içimizden gelerek yaptığımız her şey bir sanattır. Şarap içmek mesela. Herkes aynı şekilde içemez. Onun bir adabı vardır. O da bir sanattır. Küfretmek bile bir sanattır. Herkese yakışmaz. Bazen küfreden birine kızabilir onu ayıplayabilirsiniz. Ama bir diğeri öyle içinden gelerek küfreder ki sizin bile içiniz rahatlar. Bu sanat değil de nedir? Gompertz’in de bahsettiği gibi bazı insanlar müzik besteleyecek yaratıcılığa sahip olabilir ama bu diğerlerinin yaratıcı olmadığı anlamına gelmez çünkü herkesin farklı konuda sanatçı bir yönü vardır. İnsanlar hayal kurarken, tahminde bulunurken ve hatta yalan söylerken bile yaratıcı olabilirler. Sanat dediğimiz şey aslında hissederek ve herhangi bir kural tanımaksızın yaptığımız şeylerdir. Özellikle de kendini bir sanatçı gibi hissetmeyi başarabiliyorsan, senin hayatın artık bir sanat olmuştur. Ben bir sabah uyandığımda bir sanatçı gibi uyanmıştım. Neden bilmiyorum ama bunu hissetmiştim. Herkes sabahları uyanıyor ama benimki bir sanattır. Ayrıca insanlar hayatlarının bir sanat olduğunu benimsediğinde daha farklı bakış açıları kazanır. Bu da onların daha iyi bir hayatları olmasını sağlar. Will Gompertz’in Sanatçı Gibi Düşün adlı kitabında da bahsettiği gibi hangi meslekle uğraştığın fark etmez, ister bir şirkette çaycı ol, bir hastanede doktor ya da bir atölyede ressam eğer bir sanatçı gibi düşünürsen başarının çok daha artacağını söylüyor. Sanat hissederek yapmaktır. Ne yaptığın, hangi meslekle uğraştığın fark etmez. Yaptığı işi hissederek yapanlar o işin hakkını verenlerdir. Yaptığı işin hakkını veren kişiler de bir sanatçıdır. Sanat insanın ruhundadır. Bu da hepimiz birer sanatçıyız demektir. En büyük sanatımız da en derin duygularımızla yaptığımız, duygularımızın gücünü en iyi yansıttığımız işlerdir. İşte mükemmel bir hayatın sırrı bu. Sanatçı gibi hissetmek. Yedi milyar insanda sanatçı ruhu var ve bunu keşfetmeyi başaranlar hayatın en güzel yanını yakalıyor. Yaşamak için değil, sanat için yaşıyor. İçindeki sanatçıyı dışarı çıkartıyor ve hayatına anlam katıyor. En basit gibi görünen işler aslında en büyük sanatlardır ve bu hissedilerek yapılır çünkü hisler ve duygular kural tanımaz onlar özgürdür. Bu yüzden en özgün sanat eserleri hisler ve duygular tarafından çıkar. ECE PAPİLA 21501722 1 Ekin Berk Ekinci 21602597Anime ve Mangalarla Yeni Dünyalara Yolculuk Film izleyip kitap okumak 21. Yüzyılda insanların kafa dağıtıp rahatlamak için en sık kullandığı yöntemlerden birkaçı, hatta en popülerleri. İnsanlar sürekli okudukları kitaplardan ve filmlerden konuşup, karakterlerin hayatlarından, yaptıkları şeylerden bahsediyorlar. Peki, gerçek olmayan bir konu üzerine neden bu kadar heyecan yapılıyor? Bence bunun cevabı insanların kendi hayatlarından memnun olmaması. Pek çoğumuzun hayatları sıkıcı ve kendini tekrarlıyor. Her gün belli bir saatte uyanıp belli bir işe gidip belli zamanda geri dönüyoruz. Her ne kadar değişik insanlarla karşılaşıyor olsak da, bir heyecan yok. Herkes efsanevi bir aşk yaşayıp gökyüzünde uçabilmek, yeni şeyler keşfedebilmek, bir kahraman olmak istiyor. Bu zamana kadar da çizgi romanlar, kitaplar ve Hollywood filmleri bize bu duyguları yaşatıyordu. Ne var ki, artık yeni fikir bulmakla uğraşmayıp garanti olarak para kazandıran işler yapıyorlar. Bize sunulan şeyler artık basmakalıp sıradan konumuna düştü, gerçek hayatımız gibi. Durum böyle olunca da ilk olarak Amerikalı dostlarımız yeni arayışlara girdiler ve karşılarına animeler, mangalar ve Kore çizgi romanları çıkmış. Tabii, Amerika’ da yayılınca tüm dünyaya yayıldı ve onlar sağ olsun bizim ülkemizde de epey popülerleşti. Animelerin ve mangaların bir anda bu kadar popülerleşmesi pek şaşırtıcı değil, en azından benim açımdan. Başkalarının ne hissettiğini bilemiyorum ama ben ilk animemi izlediğimde büyülenmiştim, sanki bambaşka bir dünyaya adım atmış gibi hissetmiştim. Her açıdan bugüne kadar izlediklerimden farklıydı. Sanki aşırı ayrıntılı bir kitap okuyor gibi hissetmiştim. Zaman harcamak için öylesine açtığım bir animenin bağımlısı olup bütün bölümlerini birkaç ay içinde bitirmiştim. Animeleri ve mangaları yaygın olan diğer şeylerden farklı kılan şeyler bana göre konuların eşsizliği, karakterlere verilen özen ve o anda yaşanan duyguyu aktarabilme yetenekleri. Seçtikleri konular o kadar yaratıcı ki insan kendini merak etmekten, daha fazlasını istemekten alıkoyamıyor. Örneğin Kore çizgi romanı The Gamer. Bu çizgi romanda günümüz dünyasındaki büyücüleri anlatıyor. Bu büyücülerin bazıları büyü yapmayı sonradan kendileri öğreniyor bazıları da dünyanın bilinci dedikleri varlıktan güçlerini alıyorlar ve bu güçler onları çok derinden etkilemiş olaylara benzer oluyor. Örneğin birisi küçükken kapalı ortamda kalmış ve karanlıkta zor anlar geçirmişse karanlıkla ilgili güçleri oluyor, bizim ana karakterimizinse güçleri bilgisayar oyunu karakteri olmak, çünkü bilgisayar oyunu bağımlısı. Bilgisayar oyunu karakteri olmak her gencin, özellikle benim hayalim çünkü gerçek anlamda yaralanma yok ve özelliklerinizi istediğiniz gibi arttırabilirsiniz. Düşünsenize canavarlarla savaşınca gücünüz sayesinde puan topluyorsunuz, bilgisayar oyunlarında olduğu gibi yere para düşüyor. Kim böyle bir gücü istemez ki. Hatta bu çizgi roman o kadar popüler ki, yeni çıkan Dr. Strange filminde bu çizgi romanda ki ayna boyut, büyücülerin etrafa zarar vermeden savaşabildikleri yer, kullanılmış. Eğer bende bu çizgi romanda karakter olsam, gücüm büyük ihtimalle Harry Potter’ la alakalı olurdu, küçüklüğümden beri hayalini kurarım çünkü. Kısacası bu yapıtlarda, konular o kadar yaratıcı ve değişik oluyor ki herkes kendini kaptırıp ben de olsam içinde diye düşünmeye başlıyor. 2 Ayrıca okuduğumda veya izlediğimde oluşturulan karakterlerin neredeyse tamamıyla bir bağ kuruyorum, çünkü neredeyse hepsine belli bir geçmiş, hayat amacı ve felsefi düşünce veriliyor. Yani başka bir kötü adam ya da yan karakter diye düşünemiyorsunuz. Örneğin Naruto adlı anime yaklaşık 700 bölüm ve binlerce karakteri var. Fakat neredeyse her kötü adama ve yan karaktere birkaç bölüm ayırılıp tanımamızı sağlıyorlar. Bu animede ki Pain adlı karakter mesela. Yeryüzündeki her kötü şeyin sebebinin acı olduğuna acının nefreti nefretin çatışmayı çatışmanın da daha çok acıyı doğurduğunu, bunun insanoğlu tarafından kırılamayacak bir döngü olduğunu söylüyordu. Her ne kadar kötü adam olsa da inandığı şey uğruna, bu döngünün parçası olmamak için kişi ayırt etmeden herkesin hayatını kurtarmak için kendini feda ediyordu. Bence bu kadar kararlı ve güçlü bir karaktere bağlanmamak mümkün değil. Ve neredeyse bütün karakterlerin böyle hazırlandığını düşünün. Gerçek anlamda bir düşünce şöleni ve kesinlikle bağımlılık yaptığını söyleyebilirim. Karakterlere bu kadar bağlanınca doğal olarak onlar üzülünce ağlamamak, onlar mutlu olunca gülmemek mümkün olmuyor. İnsanların hüngür hüngür ağlayıp katıla katıla güldükleri pek çok filmi izledim ve kitabı okudum. Fakat şunu kesinlikle söyleyebilirim ki animelere güldüğüm kadar hiçbir şeyde gülmedim ve şu ana kadar hiçbir filmde ağlamadım, ama pek çok animede ağladım, hatta Naruto’da pek çok sahnede kendimi tutamayıp hüngür hüngür ağladım. Bunların yaşattığı duygu selini neredeyse başka hiçbir şeyde göremeyeceğinizi söyleyebilirim. Keşke büyük bütçeye sahip olan filmler de bu kadar özenli olsa, ya da çok satan kitaplar da para kazanma amacı yerine bu duyguları yansıtma amacı taşısa. Ne yazık ki para kazandıkları sürece bundan vazgeçecek gibi durmuyorlar, pek çok insanın da başka seçeneklerden haberi olmadığı için bunlara muhtaç kalıyorlar. Eğer boş zamanınız varsa, sıradan bir televizyon dizisi izlemek yerine bunlardan bir iki bölüm izlemenizi öneririm, tek dezavantajı insanın kendini durduramaması oluyor. Ayşe Eda Şatır 21601218 Rüyaları Yaşamak Uyumak belki de en düzenli ve en sık yaptığımız aktivitemiz olabilir. Aslına bakarsanız benim yapmayı en çok sevdiğim şey olabilir ki bence bir çok insan da benim gibi düşünüyordur. Peki sizce neden bu kadar çok seviyoruz uyumayı? Belki de gerçeklerden birkaç saat de olsun uzaklaştığımız için olabilir. Bütün dertlerimizi, sıkıntılarımızı bir kenara bırakıp başka dünyalara yelken açtığımız için bu denli çok seviyor olabiliriz uykuyu. Düşler ülkesi diyorum ben bu dünyaya. Her gece gidemiyoruz maalesef bu ülkeye ya da gidiyoruz ama hatırlayamıyoruz. Bilimin dediğine göre sadece uyanmaya yakın gördüğümüz rüyaları hatırlayabiliyoruz. Aslında bu rüya görmek diye adlandırdığımız bu olay bilimi de çok zorluyor. Hâlâ neden gördüğümüz, nasıl gördüğümüz gibi bir çok sorunun cevabı tam olarak yanıtlanmış değil. Belki de rüyaları bu kadar özel ve gizemli kılan tarafı da bu. Bildiğimiz kadarıyla bilinçaltı büyük bir rol oynuyor düşler ülkesinin inşasında. Sürekli düşündüğümüz ya da gerçekleşmesini çok istediğimiz olayları veya kişileri görüyoruz. Nasıl ya da neden görürsek görelim, uykularımızın vazgeçilmez arkadaşları oluyorlar. Çoğu gece, farklı bir olaya ya da saçma olaylar zincirine tanıklık ediyoruz. Bazen çok mantıklı, bazen de ne olduğu belli olmayan rüyalar görüyoruz. Bir bakıma her gece kendi küçük hikayelerimizin baş kahramanları oluyoruz. Kısa filmler çekiyoruz bir nevi ve bu filmler bazen mutlu bazen ise kötü sonlanıyor. Her filmin sonunda olduğu gibi, rüyalarda uyandıktan sonra yorumlanır. Aslında o kadar önemli bir yer kaplıyor ki rüyalar hayatımızda, kararlarımızı bazen düşler ülkesinde gördüklerimize göre veriyoruz. Hatta rüyaların tersinin çıkacağına ve rüyalarımızı yorumlayan insanlara bile inanıyoruz. Eski zamanlarda hükümdarlar bile rüyalarını yorumlatıp ona göre önemli kararlar alırlarmış, çoğu zaman seferlere çıkmadan önce rüyalarını yorumlatırlarmış. Alınacak kararları bizimkilerden daha önemli olan insanlar bile rüyaları bu kadar ciddiye alırken, bizim de bazen rüyalara göre hareket etmemiz gayet doğal. Kısacası, biz insanoğlu rüya görmeyi, onun hakkında konuşmayı seviyoruz, ondan asla kopamıyoruz. Tam güzel bir rüyanın ortasında uyandırıldığınız oldu mu hiç? Eminim başınıza defalarca gelmiştir bu olay. Hepimiz böyle bir durumda uyandığımız gerçekten hoşlanmayıp, rüyalar âlemine dönmek için yorganı başımızın üstüne çekip tekrar o rüyayı görmek için uğraşıyoruz. O rüyaların büyülü ve kusursuz hali bizi hep kendine çekiyor, çünkü günlük yaşantımız rüyalarda gördüğümüz hayat kadar heyecanlı, mükemmel değil. Ne yazık ki gerçek hayatta her zaman istediğimiz şeyler gerçekleşmiyor. Belki de bu yüzden sabahları uyanmayı çok sevmiyoruz. Monoton ve sıkıcı hayatlarımızdansa düşler ülkesinde yaşamayı tercih ediyoruz. Zaten şöyle bir düşündüğünüzde, en mutlu olduğunuz anların, başınıza güzel bir şeyin en beklenmedik zamanda geldiği anlar olduğunu görürsünüz. Tıpkı rüyalar gibi. Sabah uyandığınızda düşler ülkesini kısa bir süreliğine terk ediyoruz ve bir daha belki de rüyada gördüğümüz ve belki de hep hayalini kurduğumuz olayları unutuyoruz. Peki bu doğru mu sizce? Neden hayalini kurduğumuz şeyleri sadece rüyalarımızda gerçekleştirelim ki? Bence rüyaların en güzel yanı, yaşayabileceğin alternatif hayatları gösteriyor olmasıdır. Gelecekte keşke dememek için hayalini kurduğumuz şeyler için çabalamamız gerekiyor ve rüyalarımız bize bu konuda destek oluyor. Sen sabah uyanıyorsun ve hayatında hiçbir değişiklik yapmadan yaşamaya devam ediyorsun. Hani o güzel rüyana ne oldu? Tabi size rüyanızda gördüğünüz her şeyi gerçekleştirmeye çalışın demiyorum. Sizi mutlu edecek olayları sadece rüyalarınızda yaşamayın diyorum. Her sabah yeni bir başlangıçtır aslında. Yeni kararlar almak, belki birkaç değişiklik yapmak için bir şanstır. Hayallerinize yaklaşmak, onu gerçekleştirmek için çabalamaktır. Evet rüyalar sırlarla dolu ve karmaşık olabilir ama sizce de artık rüyalarınızı gerçekleştirme zamanınız gelmedi mi? Yarın sabah, düşler ülkesini terk edip tekdüze hayatınıza döndüğünüzde bir değişiklik yapın. Rüyalarınızda değil, rüyalarda yaşayın. Kaynakça: • Eray, N. (2016). Rüya Yolcusu. İstanbul: Everest Yayınları Mehmet Saçaklı 21300514 Bir Avrupalı Takvim yaprakları 22 Şubat 1942’yi gösterdiğinde Brezilya’da bir otel odasında hayatına son veren yazar Stefan Zweig, 20. yüzyılın yetiştirdiği üretken bir yazar ve gerek Birinci Dünya Savaşı, gerekse İkinci Dünya Savaşı’na tüm benliğiyle karşı koymaya çalışmış değerli bir hümanistti. Zweig tarafından 1941’te kaleme alınan Dünün Dünyası, savaşların getirdiği kaos ve yıkımın bir naif sanatçı ruhunu nasıl etkileyebileceğini tüm gerçekliğiyle gözler önüne seriyor. Birinci ve İkinci Dünya Savaşlarının toplumlar üzerindeki etkileri hakkında
döneminde –ki en çok bu dönemde en büyük anti-kapitalistler olan komünistler hakkında anti-propaganda yapılmıştır– “baştan sona kadar ‘alternatifi yoktur’ sloganıyla ve çok yoğun bir ideolojik kampanyayla halk kitlelerine ve kamuoyuna sunulan bu neo-liberal model”in9 devamı olarak 2002’de bayrağı Erdoğan’ın altığını tekrarlamanın pekala lüzumu yok. Buna ek olarak, gerekli olan, liberalleri bile utandıran hukuk ihlalleri şeklinde ortaya çıkan yurtiçi siyasi angajmanlarla sermaye sınıfının koltuk kavgasına dönüşen sürecin, ülke ekonomisinde sürekli altı çizilen ekonomik gelişim olduğudur. Burjuvazinin laik kesimden İslamcı kesime hareketle el değiştirmesi işte bu dönemdir. Bu dönemde muhafazakar kesimin eli siyasi olarak güçlenmiş, türban konusunda hegemonya alanını en çok bu dönemde genişletmiş ve dolayısıyla Böhürler’in şikayetçi olduğu dindarlık modeli bu dönemde oluşmuş ve yozlaşmıştır. Peki kapitalizmin aktörlerine dokunmakan, kapitalizm taşlanabilir veya dindarlık kapitalizmin egemenlik alanı dışına çıkarılabilir mi? Yazar çözüm yolunu(!) bulmuş: 7 Böhürler’in makalesinden. 8 Cumhurbaşkanı’nın İ.K.Ö. Ekonomik ve Ticari İşbirliği Daimi Komitesi’nde yaptığı konuşmadan. 9 Korkut Boratav’ın Türkiye İktisat Tarihi isimli kitabından, İmge Kitabevi. Haznedaroğlu 4 “ [...] Dışardan müdahele ile içerde değişim yapmak mümkün değil. Elbette gençler kendilerine bizden farklı bir yaşam kurgulayacaklar. Ancak Müslümanım diyorlarsa İslam’ın felsefesini benimsemeleri gerekiyor. Bunu yapan ve burada mevzubahis etmediğimiz çok genç olduğunu da biliyorum. Bunları da ayrıca görmek gerekiyor. Ataların dinini taklidi yasaklayan İslam’ın müntesiplerinin de bu tuzağa düşmemesi gerekiyor. Semboller ile ‘yaşam tarzı’, ‘style’, ‘dizayn’, ’tasarım’ gibi kavramlarla hayatımıza sızan kültürü tanımak farkındalık oluşturmak gerekiyor. Burada bir farkındalık geliştirmeden yanlış ve doğruyu anlatmak mümkün olmaz. Kimin nasıl örtündüğü ya da örtünmediği üzerine kafa yormadan önce belki de yapmamız gereken bu! İlkeleri ve fikri öne almaz, eylemlere odaklanırsak içeriği boş dindarlık şovları etrafımızı kuşatacak…”10 Bunun savunmasına “felsefesi olmayanın dini yaşantısı da olmaz” şeklinde bir “gerçeği” öne sürerek denklik getiriyor. Öyleyse kendisine birilerinin kendisine hatırlatması gerek: Toplumsal üstyapıyı belirleyen son kertede ekonomik altyapıdır, sosyal üstyapının en tepesine “fikir” kavramı oturtulur. En büyük anti-kapitalistler her zaman bunu vurgulamışlardır, kendisi gibi yavan kapitalizm eleştirisi yapanların aksine. Öyleyse, devletin dini kalesi olan Diyanet İşleri Başkanlığ’nın aylık dergisinden yapılan bu eleştiri henüz dürüstlüğünü bile kanıtlayamayacak derecede sığ ise, yapılan kapitalizm eleştirisi degil de nedir? “Köktendincilik farklı kültürler arası karşılıklı ilişki ve etkileşimlerin buharlaştığı, durağan bir kimlik inşa etme eğilimi ile dışa vurur.”11 Yukarıda verilen alıntı bizim sorumuza cevap verecek yönden, aynı zamanda sisteme sözde bir eleştiri getirip sistemin aktörüne dil uzatmamanın da gerekçeli kararıdır. “İslami köktendincilik ‘hem gelenekselciliğe hem de resmi dinsel kurumlara karşı [...] düşmanca bir yaklaşım sergiler. Entelektüel ve politik bir bakış açısından hareketle, kutsal metne yaratıcı bir bakış getirir.’ Metnin devrimci bir yorumu söz konusudur –sadece içeriği itibariyle değil, aynı zamanda mevcut toplumsal düzenle ilişkilendirdikleri geleneksel Sünni din adamlarının, ulemanın karşısına yeni bir entelektüel kesim çıkarırlar.”12 Hatırlatmasını yaparak Böhürler’in yazısına gündemi takip eden şu metni eklemek gerekir: “İslam dinine ve onun kamusal alandaki görünümüne karşı husumet besleyenler yarın yazacaklar biliyorum ama söylemek durumundayız aslında kendi elleriyle kendi dinlerini icat ettiklerinin farkında değiller. Yurttaşlık benzeri din icat ederek İslam karşısına kendi yapay dinlerini koymanın çabası içinde olduklarını bilmiyorlar ya da bilmek istiyorlar. Bu ülkede çıktılar ‘’sipariş şairleri’’ çıktı bunların. Kabe Arap’ın olsun bize Çankaya yeter dediler. Bu zihniyet helvadan put yapma zihniyeti değil de nedir? Kendileri yaptılar kendileri taptılar. Bunu hala ikamet etmek isteyenler var. İşte bunun için normalleşme, özgüven, cesaret diyoruz. 100 bini aşkın din adamımız var bunun için ülkemizde. Demokrasi, özgürlük diyoruz. 10 Böhürler’in makalesinden. 11 Domenico Losurdo’nun “Köktendincilik Nedir?” isimli kitabından, Yordam Kitap. 12 Domenico Losurdo’nun “Köktendincilik Nedir?” isimli kitabından. Haznedaroğlu 5 200 yıldır yaşanan baskılara rağmen köklerimizle kesilmeye çalışılan irtibata rağmen Türkiye’nin alimleri ayaktadır.”13 Böhürler’in bu dürüst olmayan ve sığ eleştirisi asla aktörlere yönelemez, çünkü yukarıda konuşmayı yapan için de böhürler için de aşağıdaki tanım geçerlidir: “Siyasi ilkelerini kutsal kabul edilen bir metne dayandıran, köktendinci.” 13 Cumhurbaşkanı’nın 5. Din Şurası’nda yaptığı konuşmadan. Köpeği Sallamak: Medya ve Politika “Köpek neden kuyruğunu sallar? Çünkü köpek kuyruğundan daha zekidir. Eğer kuyruk daha zeki olsaydı, o köpeği sallardı.” (Wag the Dog, Barry Levinson, 1997) Siyah arkaplan üzerine yazılı bu beyaz kelimeleri okuduğumda, izlediğime pişman olmayacağım bir filmle karşı karşıya olduğumun farkına varmıştım. Barry Levinson’ın yönettiği 1997 yapımı film Wag the Dog, ilk saniyesinden itibaren adeta biz sıradan vatandaşların politikacılar tarafından manipüle edilmeye, çıkarlarınca yönlendirilmeye, “sallanmaya” ne kadar müsait olduğunu ve “sallanamayan” bireylerin nasıl teker teker susturulduğunu her karesiyle gözler önüne seriyor. Filmi izledikçe fark edeceğiniz üzere Wag the Dog aradan geçen 23 yıla meydan okurcasına günümüz politik atmosferine uyarlanabilirliğinden en ufak bir parça kaybetmemiş, aksine günümüzde aktiflik kazanan kimi konulara güncel sinemadan çok daha etkili bir şekilde parmak basmış. Mevcut ABD başkanının karıştığı taciz skandalının üzerinin örtülmesi adına kurgulanan sahte bir savaşı konu alan bu filmin Oxford Sözlük tarafından 2016 yılının kelimesi seçilen “post-truth” veya “hakikat-ötesi” kavramının ayak seslerini 90lı yılların sonunda duyabildiğimizin beyaz perdedeki en somut kanıtlarından biri olduğunu düşünüyorum. Aslına bakarsanız, medyanın kamuoyu oluşturma gücünün ve toplum üzerindeki inandırıcılığının farkına varıldığı günlerden beri izlenen manipülasyon ve gündem değiştirme stratejileri çok da yabancı olduğumuz bir olgu değil. Biz insanlar, duygularımıza hitap eden şeylere tutkuyla bağlanırız, onları şevkle savunuruz. Stüdyoda çekilmiş sahte bir savaş ve bu savaşa yazılmış sahte bir marşın halkın odağını toplayacağı, duygularını harekete geçireceği politikacılar için aşikardı. Bu yüzden başkanın danışmanlarının yarattığı sahte savaş kahramanı bu kadar benimsendi; Arnavutluk’taki savaşta esir düşmüş, unutulmuş subay Schumann. Eski bir pabuç gibi arkada bırakıldığı benzetmesinden yola çıkarak medyaya yayılan acıklı hikâyesi kısa sürede halkın eski ayakkabılarını ağaçlara ve sokaktaki elektrik kablolarına atarak desteklerini ve üzüntülerini göstermeye başlaması için yeterliydi. Halkın dikkatini dağıtmakta böylece başarılı olan mevcut başkanın ise sonraki seçimlerde oy oranlarının “kahramanlığı” oranında arttığını görüyoruz. Post-truth kavramı hikâyenin bu noktasında karşımıza çıkıyor: Kişisel inançların ve güçlü duyguların gerçeklikten daha gerçek olduğu bir dünya. Milli veya dini değerlere hitap eden birkaç söz veya kurmaca bir olay; hangi politikacınınki daha şiddetli duygular uyandırıyorsa kitleler onun peşinden sürüklenmeye hazır. Bahsettiğim açıdan incelendiğinde Wag the Dog şu veya bu ideolojinin değil, direkt politikanın özünün ve insan doğasının bir eleştirisi; topluma gözlerini açması yolunda bir çağrı. Kendi görüşlerimizi savunan ana akım veya alternatif medya kanallarını takip ediyoruz; aynı ideolojiyi paylaştığımız insanlar neyi görmemizi istiyorsa onu görüyor, onu tüketiyor ve daha fazlasını aramıyoruz. Tıpkı filmin son sahnesinde gözlerini gerçek dünyaya açan ve gerçekliği insanlıkla paylaşmak için harekete geçen ana karakter Stanley Motts gibi, ne zaman gözlerimizi medyanın bize dayattığı gerçeklerden başka yöne çevirip hayatı ve bize anlatılanları sorgulamaya başlasak sistemin çarkları bizi yutuyor, içine çekip öğütüyor. Çocukluk yıllarımızdan beri, göz korkutmak için midir bilinmez, kitlesel iletişim ve medya sektörünün yüzyıllar önceki doğumundan beri gözünü açan ve insanlığa bildiklerini anlatmak için yola çıkan tüm o büyük insanların yolundaki tehlikelerin hikâyeleriyle büyütüldük. İnsanlık için bu çarklara karşı Don Kişotvari bir umutla mücadele edenlerin kaderi ise hep kötü sonuçlandı. Wag the Dog filmi ile Barry Levinson’ın isyan etmeye ve dalgaya almaya çalıştığı döngü de tam olarak bu aslında, her zaman birileri kendi çıkarları doğrultusunda eğip bükecek doğruları. Neye karşı tetikte olması gerektiğini bile bilmeyen çoğunluk ise onların kuklaları olmaya devam edecek. Peki gerçekleri gören sayılı aydınlar bu döngüyü kırmak için seslerini yükseltecekler mi, yoksa Motts ile aynı kaderi paylaşmaktan korkarak bu iki yüzlülüğe göz mü yumacaklar? Şenaybuse Kaplan 21902788 DUYGU GÜMÜŞCÜ BETON YEŞİLİ ŞEHİR Derin bir uykudayken birden rüyamda tartışma sesleri duymaya başladım. Hiç istemesem de huzursuzca uyanıp gözlerimi açtığımı hatırlıyorum. Gerçekten de kalabalık bir topluluk ikiye bölünmüş, birbirleriyle hararetle tartışıyorlardı. Ben de iki grubun tam ortasında oturuyordum. Bir grup Ankara’nın özelliklerini överken diğer grup ise İstanbul’u yere göğe sığdıramıyordu. Sesler gittikçe artıyordu. Ne olduğunu anlamaya çalışırken iki grupta aniden susup bana bakmaya başladılar. Benden hangi gruba dahil olacağımla ilgili bir seçim yapmamı istiyorlardı. Ben de düşünmeye başlıyorum. Acaba hangi şehri seçmeliyim? Kafam karışınca pencereden dışarıya doğru baktım. Birden Anıtkabir’in tam arkasında Boğaz Köprüsü manzarası belirdi. İki şehir birbirine karışmış gibiydi. Sanırım hala rüyamda iki şehrin özelliklerini birbiriyle kıyaslamaya devam ediyordum. Çünkü iki grup da sabırsızlıkla benden bir tercih yapmamı bekliyorlardı. İstanbul, bizlere her zaman en modern, en gelişmiş, en güzel şehir olarak tanıtıldı. Ankara ise doğadaki yeşilliğin her gün daha da azaldığı ve betonlaşmanın arttığı memur ve öğrenci şehri olarak biliniyor. İstanbul galip geliyor gibi görünse de Ankara, benim doğduğum, büyüdüğüm ve kişiliğimin şekillendiği bir şehir. Ben bu şehri nasıl görmezden gelip bir kenara atabilirim ki? Sıkıldığım zaman deniz kenarında yürüyüş yapamasam da seviyorum bu şehri. Böylece tarafım belli oldu ve Ankara’yı seçenler grubuna doğru yürümeye başladım. Ancak, seçimimle birlikte tartışmanın sona ermesini beklerken tartışma daha da hararetli bir hal aldı. Bu tartışmayı sonlandıracak güçlü bir hakeme ihtiyacımız vardı. O sırada kapıdan içeri kendisini meşhur kişisel gelişim kitaplarıyla tanıdığımız Üstün Dökmen girdi ve ortadaki hakem koltuğuna oturdu. İki gruba da dikkatle baktıktan sonra bana göz kırptı ve kendisinin kitabı olan Ankara Destanı’nı açıp okumaya başladı. “Is  tanbul, çıkmaz sokak dolu; ya yokuştur ya merdiven sağı solu. Ankara’da çıkmaz sokak yok; Çankaya’ya cı̧kar bütün yolları. (Dürüst olmalı; belki var da bana gözükmüyor Ankara’nın çıkmazı.)” (Dökmen, 17) Bu tartışmada Üstün Dökmen’in tercihi kendi kitabının isminden de kolayca anlaşılıyordu. Kazanan çoktan belli olmuştu. Ankara Destanı adlı kitabın içindekiler kısmını gördüğümde sayfalara karşılık gelen bölümlerin Ankara kelimesinin harflerinden oluşan bir akrostiş şeklinde yazıldığını fark ettim. Kitaba böyle bir başlangıç yapılması oldukça hoş bir sürprizdi. İstanbul sevdalıları bu durumdan pek hoşnut olmasalar da Üstün Dökmen gibi bir üstada karşı söz söyleyemediler. Mecburen oturup şiirleri dinlediler. Ankara taraflarları oldukça mutlu görünüyorlardı. Aslında, kavga gürültü sesi dinlemek yerine şiirleri dinlemek iki gruba da çok iyi gelmişti. Tartışma ortamı yerini neşeli bir ortama bırakmıştı. Ankara şehrini beğenmeyenler bile art arda okunan şiirlerle birlikte fikirlerini tekrar gözden geçirmeye karar verdiler. Onların kararlarının değişmesinde Üstün Dökmen’in gür sesi de etkili olmuştu. Hislerimi kelimelere döken Ankara Destanı şiirlerini çok beğenmiştim. Özellikle şu dizeler beni oldukça etkilemişdi: “Bozkırın ortasında beton yeşili şehir; göğünü kömür dumanı kaplasa da, denizin olmasa da, yine de seviyorum seni Ankara.” (Dökmen,12) Aslında, iki şehrin de ayrı bir yeri ve ayrı sevenleri var. Çünkü, insanlar bazı yaşanmışlıklarını değiştiremiyorlar. Aksine, onlara daha çok bağlanıyorlar. Beton yeşili şehrim, benim için birçok yaşanmışlığı temsil ediyor. Bu sebeple ondan vazgeçemiyorum. Hakemimiz olan Üstün Dökmen de benimle aynı duyguları paylaşıyor ve rüyamdaki tartışmayı sona erdiriyor. Yararlanılan Kaynaklar Dökmen, Üstün. Ankara Destanı. İstanbul: Remzi Yayıncılık, 2014. Baskı. Metinde bulunan görsel, http://blog.radikal.com.tr//kent-kulturu/klasiklesen-ankara-vs-istanbul-kiyasi-8535 sitesinden alınmıştır. Doğa Tuna GERİYE KALAN: SON BİR ÖMÜR Önümüzdeki 25 gün, hayatınızın son günleri olsaydı ne yapardınız? Buna benzer sorular size yöneltilmemiş olsa bile pek çok kez duymuşsunuzdur. Bazı hastalar için bu durum gerçek olsa da geri kalanımız genel olarak ortalama bir ömür süreceğiz. Peki gerçekten de bu sizin son ayınız olsa, kalan zamanınızı nasıl geçirirdiniz? Cevap genelde hep aynı. Şu anda ne yapılıyorsa bırakıp yapabildiği kadarıyla hayallerini gerçekleştirmeye çalışacağını söylüyor herkes. Madem içinde bulunduğumuz durumdan memnun değiliz, madem istediğimiz hayatı yaşamıyoruz öyleyse biz ne yapıyoruz? Neden hayallerimizi erteliyoruz? Ya birçok hayatımız olduğunu ve olacağını düşünüyoruz ve bu yüzden “Aman bu hayatı da böyle yaşayıverelim” diyoruz ya da… Açıkçası başka bir sebep aklıma gelmiyor ve diğeri de kafama yatmıyor. O zaman bir kez daha aynı soruya geliyorum: Neden böyle yapıyoruz? Bugünümüzü öylesine gelişi güzel yaşamamız ilerde çok mutlu olmak için aslında ama o “ilerisi” bir türlü gelmiyor. Ortaokuldayken lise için isteklerimizi gerçekleştirmeden sadece derslere yoğunlaşıyoruz, iyi bir lisede okumak ve orada istediklerimizi yapabilmek için. Aynısı lisede de oluyor. “Üniversiteye geç rahatsın”, “Üniversitede her istediğini yaparsın” sözleriyle lise yıllarımız da geçiyor derslerle, yine isteklerimizi ileriye erteleyerek. Sonra üniversiteye geliyoruz, aynısı burada da var. “Üniversiteye geçince şöyle yapacağım, bunları bunları yapacağım” diyoruz ama yine sınavlardı ödevlerdi erteliyoruz. Akademik başarımız hep daha öncelikli, çünkü mesleğimizi belirliyor ve hayatımızın geri kalanında onunla olacağız, iyi olması çok önemli. Üniversite de bitti, sırada hangi bahane var? “Hele bir işe gireyim de …”, “İyi para kazanmaya başlayınca dünyayı gezeceğim”, “Askere gidip geleyim ondan sonra”, “Çocuk büyüsün hele bir…”, “Emekli olduktan sonra şunu yapacağım”. Bunları diye diye 50 yaşına geliyoruz. Bu sefer de hayallerimizi gerçekleştirecek gücü, enerjiyi bulamıyoruz kendimizde, gençlere öğütler vermeye başlıyoruz “Aman gençken yapabildiğini yap” diye. Bir şeyi gerçekleştirmek için gelen motivasyonumuz, eğer harekete geçmezsek 15 saniye içinde yok olurmuş. Hayallerimize de böyle mi oluyor? Sonsuz zamanımız varmışçasına hayal kuruyoruz daha doğrusu hiç ölmeyecekmişçesine hayallerimizi erteliyoruz. Bir tanecik hayatımız var ve her geçen saniye bizi bu hayatın sonuna daha da yaklaştırıyor. Tam şu an bu yazıyı okurken bile en azından bir dakikanız eksilecek, tabii şimdi okumayı bırakmazsanız. Eğer doğduğumuz anda bir taksimetre başlasaydı ve yaşadığımız her an para yazsaydı büyük olasılıkla ya insan nesli tükenirdi ya da biraz daha dolu dolu geçirmeye çalışılırdı bu zaman. İnternetiniz varsa çok büyük bir ihtimalle şöyle bir şeyi görüp okumuşsunuzdur: Eğer her gün size 86400 lira verilseydi ve biriktirme hakkınız olmasaydı o parayla ne yapardınız? Söz konusu maddiyat olunca hepimiz elimizden geldiğince tutumlu harcarız paramızı. İstediğimiz ve değecek şeylere para vermeyi tercih ederiz, bir daha asla işimize yaramayacak veya sevmediğimiz şeylere vermektense. Oysa zamanımız paramızdan daha kıymetli değil mi? Her geçen gün hayatımız kısalıyor ve biz bu zamanı bomboş geçiriyoruz. Bize hiçbir yararı olmayan şeylerle ilgilenmekte hepimiz ustayız veya hoşumuza gitmeyen işlere tahammül sınırımız o kadar yüksek ki asla sınırlar zorlanmıyor. Sevmediğimiz bölümleri okuyoruz, sevmediğimiz insanlarla vakit geçiriyoruz. Sanki mecburen yaşıyoruz. Leonid Andreyev’in Şeytan’ın Günlüğü adlı kitabında da taksimetre gibi bir benzetme var. “Aynı anda hem yaşama hem ölüme olan uzaklığı sayan o keskin, yüksek tık sesi” diyor Şeytan, kalp için. “İnsanlar her yanı ölçüp saymayı severler, anladım da, yaşamın yitip giden her bir saniyesine sihirbaz titizliğiyle eşlik eden bu sayacı bağırlarında nasıl taşıyabilirler?” diye de ekliyor Leonid Andreyev Şeytan’ın ağzından. Şeytan için kalp, yavaş yavaş ölüme yaklaştığımızı bize sürekli hatırlatıyor ve bu ona göre yeteri kadar ürkütücü bir durum. Aslında gerçekten de haklı. Eğer alışmamış olsak biz de korkabilirdik. Bazen kalbimiz olağan dışı ve genelde de daha hızlı attığında öyle net duyarız ki, bu ses bile başlı başına durumun normal olmadığını anlatır bize. Korkunç bir yanı olmasının yanında heyecanlı ve biraz da zevklidir bu durum. Korku filmine gitmek, lunaparktaki oyuncaklara binmek veya daha da ötesi ekstrem sporları yapmak bu yüzden iyi hissettiriyor kendimizi. Canlı hissediyoruz. Demek ki normalde böyle hissetmiyoruz, ne acı. Günlük hayatın koşuşturmacasına o kadar kaptırıyoruz ki kendimizi sayacın işlediğini unutuyoruz. Bazı şeyler o kadar sıradanlaşmış ki hayattan zevk almıyoruz hatta yaşadığımızı bile unutmuşuz. Oysa tüm kötülüklere rağmen bile o kadar çok güzellik var ki. Duomo di Milano’ya bakıp da büyülenmemek, klasik müzik dinleyip de hayran olmamak, uçsuz bucaksız denize bakarken rahatlamamak, gece ya da gündüz fark etmeksizin gökyüzüne bakınca aslında hiçbir şeyin o kadar da büyük olmadığını düşünmemek mümkün değil. Daha bir sürü mümkün olmayan şeyleri sayabilirim ama demek istediğim şey istediğimiz her zaman her yerde bir güzellik bulabilir ve hayatımıza az da olsa renk katabiliriz. İnsanların belirlediği doğrulara veya yanlışlara göre yaşamayın. Kendi istediğiniz gibi yaşayın. Tek hayatınız var ve o da şu an yaşamakta olduğunuz. Belki inançlarınız gereği “gerçek” yaşamın daha sonra geleceğini düşünüyorsunuz ama bir garantisi yok, doğru olup olmadığını kimse bilmiyor. Onun yerine sahip olduğunuz hayatınızı da istediğiniz gibi yaşayın, eğer olacaksa diğerini de. Hayallerinizi ertelemeyin çünkü sayaç sürekli çalışıyor. Seda ÇAM SOSYAL LİNÇ İnsanoğlu ebeveyn olduğunda evlatlarını koruması onlar için belli başlı korkuları olması son derece doğal değil midir? Evet, bu çok doğaldır o zaman bundan uzak durabilirsiniz demek ne yazık ki pek de kolay değil. Kendi geçmişimizden, doğup büyüdüğümüz topraklardan bir parça taşımak ve bunu gelecek nesillerimize iletmek her toplumda var olan bir gelenektir. Fakat her ailenin bunu gelecek nesillerine aksettirme yöntemi birbirinden oldukça farklı olabilir. Jeanette Winterson otobiyografisi olan Normal Olmak Varken Neden Mutlu Olasın da evlatlık verildiği ailedeki baskılardan ve dayatmalardan bahsetmiş, pek de doğru olmayan bu yöntemlerin onun hayatını nasıl şekillendirdiğinden söz etmiş. Bizim toplumumuz da dahil olmak üzere bir çok toplumda dini zorunluklar bazı aileler tarafından yanlış anlaşılmakta, bu yanlış anlaşılmalar da çocuk eğitiminde bazı zorluklara neden olmakta ve gelecekte çocukların hayatlarında geri dönülmez sorunlara yol açtığı gözlenmektedir. Her birey kültürel ve dinsel kavramları kendilerine göre yorumlamakta özgür olsalar da bu değerleri çocuk eğitimini göz önüne alırken akıl ve mantık eşliğinde düşünmeliler. Jeanette Winterson, bu akıl ve mantık dışı yetiştirilmesi sürecinde evine kişisel kitaplarını alamamış, özgürce kendi cinsel tercihini savunamamıştır. Bugün, toplumumuzda çoğumuza aykırı gelen düşüncelerin, yaşam tarzlarının artışı belki de her geçen gün artan toplumsal baskı ve değişik din yorumları nedeniyle gelen zorunluklar olabilir. Atalarımızın da dediği gibi ‘’Aç bırakma hırsız edersin, çok söyleme arsız edersin.’’ sözleri kitabı okuduğum süre boyunca aklımdan çıkmadı. Sürekli Winterson’ın annesi eve kutsal kitaptan başka kitap sokmadığı için mi Winterson A’dan Z’ye kütüphanedeki bütün kitapları okudu; üvey annesinin homofobik duyguları olduğu için mi lezbiyen oldu sorusu kafama takıldı. Belki üvey annesi dini zorunluklarını ya da normal olmayan dayatmalarını evladı için bir kenara bırakabilseydi ve onu ‘’olmaz’’lar ile bunaltmasaydı her şeyin sonucunu değiştirebilir miydi? Birçok psikolojik deneyin de gösterdiği gibi insanların ‘’olmaz’’ ve ‘’yasak’’ kelimelerinin üzerine gittiği ters mantığın aslında insan hayatını ne kadar etkilediği bilinen bir gerçektir. Dini dayatma ağırlıklı toplumlarda eşcinselliğin, kadın tecavüzlerinin, çocuk istismarının sürekli arttığı görülmekte. Sonuç olarak şu söylenebilir ki bir bireyi toplumu ne kadar farklı yönlerde bastırırsanız, onlar da bir o kadar hırçınlaşır ve kendilerini farklı yönlerde doyurmak isterler. Ünlü filozof John Locke ’un da dediği gibi ‘’Ahlaki değerlerimizin rengini çevremizdekilerinkine bakarak seçiyoruz.’’ bu söz de işte neden sadece bir bireyi etkileyen dayatmanın aslında toplumu tümüyle kapsadığını gösteriyor. Yani, anneler, babalar ya da geleceğin ebeveynleri çocuk yetiştirmede, onları iyiye yönlendirmede ve doğruyu yanlışı, yasak olanı olmayanı nedenleriyle birlikte onlara çok iyi anlatmalılar. Kimi zaman onlara doğru gelen değerler tamamı ile bir hata olabilir, işte bu nedenler de göz önüne alınmalı ve herkesin bu konuyla ilgili çok iyi bilgilendirilmesi gerekmektedir. Son olarak, naçizane fikrim şudur ki, herhangi bir gerçek dayanağı bulunmayan, tamamen yanlış yorumlamalardan ortaya çıkmış dini ve kültürel dayatmalar toplumları ve bireyleri geriye götürür, ileri adımlar atmalarında engel teşkil eder çünkü bireyler gerçekte var olmayan bir yasaktan kaçmaya çalışırken, asıl yapılmaması gerekene yönelirler. Ama şu unutulmamalıdır ki, hiçbir toplum ya da birey eşcinsellikle, eğitimle, edebiyatla ya da çok okumayla yıkılmaz aksine güçlenir çünkü farklılıklar, değişik yorumlar kendini aktif tutan değerler ve baskıdan uzak özgür düşünceler toplumu toplum; bireyi ise birey yapar. Kaynakça Winterson, Jeanette. Normal Olmak Varken Neden Mutlu Olasın. Sel Yayıncılık, 2015. NEFRET AŞKIN PERDESİDİR “Pür ateşim, açtırma benim ağzımı zinhar, Zalim beni söyletme derunumda neler var! Bilmez miyim ettiklerini, eyleme inkâr, Zalim beni söyletme, derunumda neler var!” Feride’nin Kamran’a yazdığı bu dokunaklı ve bir o kadar da açıklayıcı şiiri eserin özeti olarak görebilmek, değerlendirmek mümkünken, Çalıkuşu’nun aşk temasını en incelikli ve en nitelikli işleyen Türk romanlarından biri olduğunu söylemeden de geçmek olmaz. Çalıkuşu, yazarı Reşat Nuri Güntekin’in edebiyatımıza bıraktığı eserlerin neredeyse tamamında olduğu gibi müthiş bir ustalık ile kaleme alınmış, okuyucuların karakterlerin neredeyse tamamı ile bir gönül yahut akıl birliğine girebildiği güzide bir eserdir. Uzun süreler boyunca inkâr edilip, dile, açığa vurulmayan hatta duyulan büyük aşkı gizlemek için nefret kisvesi altına saklanmanın ne denli zorlayıcı bir şey olduğunun anlatıldığı bu eser, Feride’nin nezdinde tüm aşıkların duygularına tercüman hükmündedir. Teyzesinin o meşhur köşkünden ayrıldıktan sonra karşısına çıkan hiçbir erkeğe Kamran’a baktığı gibi bakamayan Feride’nin tüm bu yaşadıklarına hayranlık ve takdir ile bakmak oldukça doğal bir durumdur. Çalıkuşu romanından söz açıldığında “idealizm” kavramı net ve kalın çizgilerle altı çizilmesi gerekli bir konu olarak karşımıza çıkar. İdealist bir kadının neler yapabileceği, neleri göze alabileceği, fedakârlıkları ve iki seçenek arasında kalarak yaptığı tüm seçimler bizlere bir dünya gerçeğini sunar. Çalıkuşu’nu ve Çalıkuşu’nun Feride’sini değerlendirirken sadece idealizm ile olaya yaklaşmak ise bana göre acımasızca bir durum olacaktır. Feride, açığa vuramadığı duygularının onda yarattığı ağırlıktan uzaklaşmak amacıyla, kimseye kendisini anlatmamak, duygularını kimseye iletmemek amacıyla yuvasından uzaklaşan bir insanı temsil eder. Reşat Nuri Güntekin, büyük bir özen ve ihtimam ile yarattığı romanının ana karakteri Feride’yi de yine büyük bir başarı ile eserine adapte etmiştir. Bizler, okuyucu olarak Feride’nin en hareketli, en şımarık, en şen şakrak hallerine aslında en üzgün anlarını yaşadığını anlayabilirken, yüreğinin ona oynadığı oyunlara da birinci gözden şahitlik ederiz. Tuttuğu defterin sayfalarını çeviren biz oluruz çoğu zaman. Hatta Çalıkuşu’nu kendimiz, kendimize göre sınıflandırmak isteriz: Bazen korkusuz deriz ona, bazen neden yaptın bunu diye çıkışırız. Hangi duygu ile yaklaşırsak yaklaşalım bir asıl soru eser boyunca bırakmaz peşimizi: “Olacak şey mi bu?” Çalıkuşu, işte tam da bu yüzden yıllardır her okuyanın baş tacı ettiği, her okuyanın bir kez daha okumayı reddetmeyeceği bir roman hükmünde ve kütüphanelerimizde. Eserin birçok bölümünde dertlenebilen biz okurlar için en acıklı anlardan biri de hiç şüphesiz, Feride’nin Kamran’dan gelen mektupların tamamını Zeyniler’deki soğuk odasının ocağında, okumadan yakmasıdır. O, mektupları yakarken bizler romanın kapağından, sayfalarından içeriye girip ona dur demek isteriz. Feride’den daha çok merak ederiz hatta Kamran’ın ne yazdığını o mektuplarda. Tutkuyu tüketmedikleri halde bitirmek zorunda kalan Feride ve Kamran’a duyduğumuz hislerin tamamı birden bizler için slalom şeklinde cereyan eder. Elyotropu araştırmayan Çalıkuşu okuru yoktur mesela. Bu Reşat Nuri’nin muhtemelen bilinçlice yaptığı bir akılda kalma yöntemi olarak da değerlendirilebilir. O keskin kokulu maddenin sahip olduğu koku romandan bizlere, burnumuza ulaşırken Reşat Nuri’ye duyduğumuz hayranlık da bir kat daha artar. Çalıkuşu’nu henüz okumamış insanlara tavsiyem ise eseri bulunabilecek en eski baskı ile okumak olacaktır. Güncelleştirilmiş baskıda nispeten soğuk olarak değerlendirilebilecek dilden ilk baskıda eser yoktur. “Hakkınız var sizin. Bizi iki biçare insanız. İki derdi birleştirsek, belki mesut oluruz diyordum ama yanılmışım.” Kısmı mesela muhakkak ilk haliyle okunmalıdır. Reşat Nuri Güntekin’in kısaltmalarla gösterdiği şehir isimlerini ufak ipuçlarıyla yakalamaya çalışmak gayreti de Çalıkuşu okurları için tanıdık bir durum olacaktır. B… dediği şehrin Bursa, Ç… dediği şehrin Çanakkale olduğunu anlayan okurun, bundan duyduğu haz kelimelerle tarif edilemez herhalde. Nesiller boyunca hep bir şekilde karşımıza çıkacak olan Çalıkuşu’nun nasıl bir kudrete sahip olduğunu anlatmak, en hafif ifade ile boşa bir çaba olacaktır. Ancak bizler gibi o eseri içine işleyerek okuyanlar Çalıkuşu’nun aslında ne olduğunu idrak edebilirler. Yazarının muhteşem yeteneği ve sahip olduğu sihirli anlatım gücü, karakterlerin oturmuşluğu ve yarattığı merak hissiyatı Çalıkuşu’nu Çalıkuşu yapan faktörlerin en başında gelir. Bizlere düşen ise, Çalıkuşu’nu bir kez değil, birçok kez okumak, henüz okumayanlara ise ondan bahsederek gerçek bir edebi eser ile karşılaşmasına vesile olmaktır. Hepimiz bir gün Feride yahut Kamran olabiliriz. Sanatın Diktatörlüğü İnsanlar arzuları gereği hep güzel olanın peşine düştüler; toplumsal kanılarca güzel sayılana ulaşmaya çalıştılar. İnsanlığın ilk adımlarından beri süregelen bu alışılagelmişlik belki de asıl sebebidir sanatın çağımızda bu kadar ilgi görmesinin; her köşe başında duvarlara kazınmış fikirler, sokaklardan yükselen müzik sesleri, internette her gün bir başkası türeyen yenilikçi akımlar, bir nevi her türlü sanatsal hareket günümüzde sanatın iktidarını açıkça ortaya koymakta. Duvara fikrini kazımaya ya da sokakta müzik yapmaya sanat mı denir diyenler elbette olabilir. Gerçek manada bunların hepsi sanat sayılamaz mı? Sanat her türlü kalıplaşmış fikre karşı olduğu ve farklı bir dille yaşamı yorumlamaya çalıştığı için bu insanların gösterdiği her türden yaratıcı çabaya sanat demek yerinde bir tabir olur. Peki, sanatın iktidarlığından bir şüphemiz yok. Fakat sanatın köklerinin nereye dayandığı hakkımızda bir bilgimiz var mı? Belki de sanat gerçekten biz insanların içindeki güzele olan arzudan var oldu ve türeyip bugünlere kadar medeniyet dediğimiz inşası koca bir insan neslinin yıllarını alan ve daha da alacak olan olgunun önemli bir yapıtaşı oldu. Bu yüzden sanat da varoluşu gereği hep güzelin peşinde. Bu açıdan sanat ve insan ortak bir arayışa sahip iki yakın dost olabilir. Ama bazen dostların bile çıkarları aynı yönde olmayabilir. Demek istediğim ya insandaki güzele olan arzu bir istekten öte bir ihtiyaç haline geldiyse? Peki ya eski dost o eski dostunu bu ihtiyacını gidermek için bir araç olarak kullanmaya başlarsa? Sanırım o eski dosta da bundan sonra hep ihtiyacımız olacak. Belki de bu asıl sebebidir engel tanımayan sanat merakımızın diğer bir deyişle bitmek bilmeyen kara sevdamızın? Sanatın iktidar olması en çok da bu hususta merak uyandırıyor sanırım. Peki ya sanatın kökenlerini oluşturan o güzellik arayışı, insanlığı yanlış yerlere mi sürükledi yıllarca? Aslında pek de öyle gözükmüyor. Güzele olan sonu bitmek bilmeyen arzumuz bize bir sürü güzellik getirdi yıllarca; ünlü bir moda defilesindeki kıyafetten tutun sokaktaki sıradan bir insanın kıyafetine ya da oturmakta olduğumuz evlerin mimarisinden tutun muhteşemliğiyle insanın ağzını açık bırakan o eski çağlardaki sarayların mimarisine. Sonuçta sanat denen kavram da burdan türedi ve belki de bu sayede insanların medeniyet dediği kavramı baştan tasarladı. Düşünsenize insanlığın sanat olmadan toplumlarını inşa ettiğini; nasıl toplumlar ortaya çıkardı acaba? Toplumsal açıdan bir yana bireysel olarak bile ele aldığımızda düşüncelerimizde bile farklı olanı bulma çabamız insanın daima farklı ve güzelin peşinde olmasının bir eseri. Gerçekten masum bir arayış olarak gözüküyor insandaki estetik arzusu. Fakat insandaki bu estetik arzusu hakkında bir açıklayıcı sebebimiz var mı? Yani neden her doğup büyen yeni bir bireyde de var bu estetik arzusu? Belki de biz kendimize öğretiyoruz güzeli sevmeyi ve sadece kendimizle de kalmıyoruz sanırım. Yani ya tüm insanların güzeli arama çabası sonradan öğretilmiş bir olguysa; hatta çoğu insanda ortak sayılabilecek bir güzellik algısı oluşturuluyorsa. Başka ne sebebi olabilir ki herkesin sevdiği şeyleri bir başkasının da sevmesinin? Ya da neden bir kimse de çıkıp çirkine ilgi duymaz? O kadar birbirinden farklı insanların bu kadar ortak güzellik algısı olması saçma geliyor biraz da. Asıl sorulması gereken önceleri estetik bir arzudan ibaret olan neden bir ihtiyaç haline geldi ki? Burda da eski dostumuz sanat işin içine giriyor. Sonuçta sanat ve toplumun estetik algısı sıkı sıkıya bağlanmış durumda ikisi de birbirini etkileyebiliyor. Sorun sanatın bir uğraştan öteye gitmesiyle başladı. Sanırım böylesine bir toplumsal problemin sorumluları da “Sanat toplum içindir” diye bağıran ağızlar oluyor. İnsanlarda gereksiz sayılabilecek bir ihtiyaç oluşturdular. Yanlış olan sanatın insanlarca yaygın bir uğraş olması değil; aşırıya kaçan bir ihtiyaç olması. Belki de “sanat sanat içindir” diyenlerin tek demek istediği sanatın bir uğraştan öteye gitmemesi, sanatın hiçbir zaman toplumun ihtiyaçlarını giderecek bir araç olarak kullanılmaması gerektiğiydi. Çünkü ne zaman sanat toplumun ihtiyaçlarını gidermek için bir araç oldu o zaman sanat toplumda bir ihtiyaç olarak algılandı. Ne zaman sanat toplumda bir ihtiyaç olarak algılandı o zaman insanlar güzeli ve farklı olanı fikirlerinde, kelimelerinde, çevrelerinde kısaca her yerde aramaya başladı. Sanat toplumda güzeli bir ihtiyaçsal kavram olarak kafalara kazıdı ve sanırım bu yüzden estetik arzusunu da sonunda bir ihtiyaç olarak öğrettik kendimize. Belki de sanat toplumsal normlarla süregelmiş bir alışkanlıktan ibaretti ama sanırım bu yüzden bir ihtiyaç hâline geldi sanata olan alakamız. Sanat insanı bu kadar yaratıcı olmaya şevk edebilecek bir uğraştı senelerce fakat insanlar sanatı sanat için mi görüyor artık? Yoksa sadece güzele olan arzusunu gidermek için bir araç olarak mı? Bu iki eski dost o kadar yanlış yollara düşmüş ki geri dönmesi çok uzun yıllar alacak. Keşke estetik zevkimiz bir arayış olarak ihtiyaçsal bir arzu olmadan öylece kalsaydı. Neden mi? Çünkü güzele ve estetiğe verdiğimiz önem arttıkça, onlarla kopamaz bir bütün haline geldikçe güzel olmayan ama bir o kadar da önemli olan diğer olgular bizim için değerini yitirdi; uzak durulması gereken sınıfına koyduk onları. Belki de bu yüzden sanat yoksunu insanları, toplumları hor görmekte modern toplumlar. Günümüzün yanlış sayılabilecek en büyük normlarından biri belki de bu sanat ve güzele olan meraktan fazlası ihtiyacımız. Bir çok yanlışı beraberinde getirdi; geride kalmış ve yalnızlığına terkedilmiş toplumlar, toplumsal olarak dışladığımız kitleler, en basitinden başka bir insanı hoş göremeyişimiz… Belki yanlış öğretilen sanat birçok güzellik getirdi hayatlarımıza biz aciz insanların fakat birçok insani değerimizi söküp aldı içimizden, daha da aciz varlıklar olduk. Kaybettiğimiz insanlığı tekrar edinebilmenin en mümkün görünen yolu sanat ve güzel hakkındaki toplumsal normlarımızı gözden geçirmek. Bir de o zaman görmek gerek yeni yetişen nesili ve onların yetiştireceği nesilleri. İnanıyorum ki insanlık yoluna kaldığı yerden devam edebilir eski dostuyla. Kaynakça:Artun, A. (2015). Sanatın İktidarı. İstanbul: İletişim Yayınları Burak Mutlu 21502500Nesillerden Nesillere Armağan İstanbul İstanbul. Ülkemin tarihi açıdan en yoğun, en dolu kenti diyemem belki, Anadolu’muza ayıp olur. Ama bu kadar hırpalanmasına, dolu dolu kullanılmasına rağmen hâlâ o eski eskilerin hem kültür hem imparatorluk başkenti duruşunu koruyabilen, içindeyken biraz Bizans, biraz Osmanlı; biraz Avrupa biraz Asya esintilerini sezmeyi başarabildiğim tek kent diyebilirim. Bu kadar modern yapının arasında yine de nefes almaya, ben ölmedim, buradayım, yaşıyorum demeye devam ediyor gibi bu koca şehir. Nedim Gürsel, Bana İtalya’yı Anlat adlı eserinde kendisinin defalarca kez gitmiş olduğu İtalya’yı, şehirlerini birer birer ilginç tarihleriyle ve bu tarihlerini yansıtışlarıyla ele alıyor. Kendi görüşümce, İtalya’ya ilk gidişinde Roma’ya âşık olup sonraki her gidişinde bu aşkı biraz daha ehlileştirip, biraz da İtalya geneline yayarak engin bir sevgiye dönüştürmüş. Eserini okurken biraz kendi benzetmeleri biraz da benim yaşanmışlıklarım nedeniyle gözümün önüne hep İstanbul geldi. Ama kitaptaki güzel anlatımların yanı sıra benim İstanbul’umda biraz kasvet de vardı. Belki Nedim Gürsel hep güzel yanlarıyla anlatmış İtalya’yı bilemiyorum, İtalya şehirlerinin genelinde hâkim olan korunmuş dokuyu, mutlu ve enerjik kent yapısını İstanbul’da maalesef göremiyorum. Belki de benim ülke genelinde sayıca fazla olduğuna inandığım yanlışlar bu konuda önyargılı olmama neden oluyor. Ama sonuç belli, bu yıpratılmış İstanbul profili beni üzüyor. Bu vakada en büyük suçlu olarak devlet politikalarını görüyorum. Sanat, tarih, eğitim yerine kâr odaklı bir yapı var ortada. Bakkal dükkânı yönetir gibi nasıl daha çok kazanırım mantığıyla, bir hareketin birden fazla, yararlı ve zararlı, sonuçlar doğurabileceğini göz ardı ederek yapılan her hareket yarayı biraz daha deşiyor. İnşaat firmaları da bu anlayışın en büyük destekçileri. Kentsel dönüşüm diye bir kalıp var. Her yerde yüksek, çirkin, sanki aynı tezgahtan çıkmışçasına binalar görmeme neden oluyor bu kalıp. Ardında kalan şehri örtmeye çalışırcasına yükseliyorlar sanki. Varlıkları şehrin tarihinin parıltısını gölgede bırakıyor. Diğer tarafta, benden veya herhangi bir İstanbul sakininden çok daha önce de orada bulunan İstanbul ormanlarının varlığı bu kentsel dönüşüm nedeniyle tehdit altında. Onlar da tarihin ve genel şehir yapısının tamamlayıcıları. Yıpranışları bu şehrin Roma İmparatorluğu zamanından bugüne oluşmuş hatlarına, dokusuna karşı en az Zeytinburnu Gökdelenleri kadar büyük bir tehdit. Topkapı Sarayı gibi bir yerin sırf dizi çekimleri uğruna set olarak kullanılması, sahil şeritlerinin yeni restoranlara, mekânlara yer açılabilsin diye doldurulması gibi olaylar duyuyorum. Haberlerde İstanbul Fatih surları üzerine düğün etkinliği için kurulan çadırları, restorasyon adı altında yok edilen Vahdettin Köşkü’nü görünce artık daha kötü ne olabilir diye düşünmekten öteye gitmiyorum, gidemiyorum. Evet acı bir gerçek ama böyle hissediyorum çünkü çaresizlik içindeyim. Nereden başlanacak bilmiyorum. Nereden başlayacağım asıl onu ise hiç bilmiyorum. İstanbul hâla nefes alıyor, ben buradayım diyor ama bu gidişatla acaba kaç kuşak daha buna tanık olabilir büyük bir soru işareti. Birçok kültürün, dinin etkisini bir arada barındıran böyle bir kent bu kadar kötüye kullanımı hak etmiyor. Bilincin yöneticilerde olduğuna inanmazken toplumda olmasını beklemek de haliyle saçma geliyor. Çoğu topluma bakıyorum ve imreniyorum. Bu sorunları aşmayı başarmışlar. İtalya’da kimse çıkıp da Pisa Kulesi eğik, biz bunu düzeltelim demiyor ya da bu Venedik’te turistler için yeterince yer yok daha çoğunu ağırlayabiliriz diyerek birkaç ev alıp yıkarak arsasına otel dikmiyor. Her organizma gibi toplumlar da evrim geçiriyorlar. Bu gelişmişlik seviyesi her toplumda aynı seviyede değil ama bir tanesinin geldiği seviye diğer bir toplumun da o seviyeye gelebilme ihtimali olduğunu gösteriyor bana. Evet söylediğim gibi inancım zayıf ama elimde olan tek şey de yine o. Yani inancım. Umarım geri dönüşü olmayan çizgiyi çoktan geçmemişizdir. 1 Utku Türkbey Osmanalp ÖMEROĞLU Mr. Nobody Gerçek olduğumuzu nerden anlarız? Kim gerçekten var olduğunu kanıtlayabilir? Peki gerçekliğin tanımı nedir? Gerçek olmayan biri gerçekliği tanımlayabilir mi? Sanırım hayır. Bu yüzden gerçekliğin tanımını yapmayacağım. Ama bu yazıyı gerçek olduğumu varsayarak yazacağım. “Mr.Nobody” Jaco Van Dormael’in yönetmenliğini yaptığı 2009 yapımı sinema filmi. Yazıyı yazmaya başlarken filmin gerçekliğe bakış açısı üzerinden gerçek kavramını sorgulamayı düşünmüştüm ancak filmin kelebek etkisine bakışı daha etkileyici göründü gözüme. Kelebek etkisi terimi son zamanlarda epey popüler. Amazon Ormanlarında bir kelebek kanat çırpıyor ve bu ABD’de bir kasırgaya neden oluyor. Yaşanan her şeyin hayatımıza nasıl bir etkisi olduğunu bilmek insanı delirtirdi herhâlde. Verdiğimiz her kararın sonuçlarını bilmek de öyle. Filmin ana karakteri Nemo’nun özel yeteneği bu: Gelecekte yaşanabilecek her olasılığı bilmek. Bu da Nemo’yu büyük bir karar alacakken düşündürüyor. Yapacağı seçim hayatını öylesine etkileyecek ki yaşanabilecek her senaryoda bambaşka hayatlar yaşıyor. Peki bizim verdiğimiz kararlar nelere sebep olabilir. Bir örnek vereyim; varsayalım ki işe gitmek için evden çıktınız. Dış kapıdan çıkarken komşunuzla karşılaştınız. Komşunuz size kızının düğününden ve düğüne davetli olduğunuzdan bahsetti. Bu sebeple otobüs durağına bir dakika geç gittiniz. O sırada otobüs kalkıyordu ve koşmaya başladınız. Sizi gören şoför binmenizi bekledi ve otobüse bindiniz. Otobüsle giderken otobüs, freni patladığı için kırmızı ışıkta duramayan bir kamyonla çarpıştı ve otobüsteki beş kişi hayatını kaybetti. Eğer otobüs sizi beklemeseydi bu kaza yaşanmayacaktı. Peki kazaya siz mi sebep oldunuz? Yoksa komşunuz mu? Yoksa komşunuzun kızı mı? Bence cevap hiçbiri değil. Çünkü hayatın akışını etkileyen tek faktör siz değilsiniz. Komşunuz hiç değil. Her birimiz bir zincirin halkaları gibiyiz. Zaman akıyor ve biz de zamanın içindeki rolümüzü oynuyoruz. Ancak filmde de bahsedildiği gibi zaman tek taraflıdır. Geri dönemezsiniz. Bu yüzden yapacağımız seçimin önemli olduğunu düşünürüz. Haklıyızdır da. Çünkü hayatı kendi perspektifimizden görürüz. Kimse âşık olduğu gün yağan yağmurun Afganistan’da yaşayan bir çiftçinin haşladığı yumurtadan kaynaklandığını umursamaz. Yine de insanların birbirlerinin hayatlarını dolaylı da olsa etkilediğini görmek şaşırtıcıdır. Filmdeki bir diğer şaşırtıcı nokta ise, film boyunca Nemo’nun hayatını izlediğimiz senaryoların hepsinin dokuz yaşında bir çocuğun kafasında geçmesi. Hatta senaryolardan birinde, çocuğun hayalinde kendisinin büyümüş hâlinin hayalini görüyoruz. Ancak geçişler o kadar pürüzsüz ki dikkatli izlemeyen birisi filmden hiçbir şey anlamayabilir. Filmin sonlarına doğru ilerledikçe dokuz yaşındaki Nemo ihtimalleri hatırlamaktan yoruluyor ve hatta belki de o olasılıklardan herhangi birinde var olmayı istemiyor. “Önceden neler olacağını bilmediğinden seçim yapamıyordu, şimdiyse neler olacağını bildiği için seçim yapması imkânsızlaştı.” Bu durum da Nemo’ya seçim yapmama şansının olduğunu hatırlatıyor. “Satrançta yapılabilecek en iyi hamle “hamle yapmamak” olursa buna “Zugzwang” denir.” diyor Nemo. Seçim yapmadığında tüm ihtimalleri açık tutacağını söylüyor. Fakat ben bu düşünceye katılmıyorum. Seçim yapmamak da seçim yapmak ile seçim yapmamak arasında bir seçim yapmaktır aslında. Biraz karışık oldu farkındayım. Demek istediğim seçim yapmamak da bir seçimdir ve seçim yapmamanın da sonuçlarına katlanmamız gerekir. Ancak senaryoların tamamında var olan bir başka karakter daha var; o da Nemo’nun aşkı Anna. Yollar hikâyelerin hepsinde bir şekilde Anna’ya çıkıyor. Film aşk olgusunu da çok iyi işliyor. Senaryoların her birinde Nemo kime âşık olursa olsun sonuçta Anna hikâyede yer alıyor. Dormael, bu durumu ise Nemo ile Anna’nın küçükken oynadıkları bir oyunla bağlıyor. Bu filmden önceki uzun metraj filmini 1996 yılında yapan Jaco Van Dormael hayranlarını biraz bekletmiş fakat filmin bu kadar iyi olması beklemeye değer olduğunu gösteriyor. Her ne kadar filmin süresi biraz uzun olsa da film kesinlikle bana farklı bir bakış açısı sundu. Bu yazıyı, Nemo’nun bir sözüyle bitirmek istiyorum: “Ben, neden benim de başka biri değilim?” Kaynakça: (Yazan/Yöneten) Van Dormael, Jaco. (2009). Mr.Nobody [Magnolia Pictures]. Belgium. Orkun BEDİR ANIN HAKKINI VER! Benim de bir mensubu olduğum günümüz gençleri arasında “anı yakalamak” söz öbeği çok revaçta. Bulunduğum sosyal ortamları göz önünde bulundurduğumda “revaçta” değerlendirmesi biraz yetersiz aslında. Öyle ki insanlar bu terimi bir yaşam şekli olarak kabullendiklerini söylerken bile bunun sözde bir aracı olarak benimsedikleri akıllı telefonları ile her anı kayıt altına almakla meşguller. Peki, anı yakalamak, anda kalmak gerçekten bu şekilde mi sağlanır? Bunları mı gerektirir? Bu üniversitenin istediğim bölümüne girebilmek için geçen yıl boyunca üniversite sınavına yaptığım hazırlıklar, daha önceki düzenli zannettiğim ama aslında düzen kelimesinin kenarından köşesinden geçmeyen ve bu hazırlık senesi ile ani bir değişime uğrayan yaşam biçimim beni sene boyunca bu konuda düşünmeye itti. Anı yakalamanın en önemli ön koşulu olan zamanı, nasıl bir saniyeyi bile amaçsızca kaybetmeden değerlendirebilirdim? Plan program yapmaya başladım. Aklıma gelen programıma dâhil olabilecek kayda değer her konuyu yazıya döktüm. Bir not defteri ve saatleri ile düzene koyduğum programımı barındıran bir ajanda edindim. Şevkimi kırmamak için ütopik hedefler koymamaya çalışsam da programımda her geçen hafta bir tık üst seviyede bir zorluk oluşturmaya başladım. Zamanı iyi kullandığımı ve programda belirlediğim işleri yerine getirdikçe, sıkça pes etmenin eşiğine gelsem de, bu hedefleri zamanında gerçekleştirebilmenin bana verdiği haz ile daha da iştahlandım ve sene boyunca komplekslerimin yıkamayacağı bir düzene girdim. Haziran ayında gerçekleştirilecek olan üniversite sınavının ikinci basamağına bir ay kala, bir iş merkezinden babamın da onayı ile bir ofis kiraladık. Sınava bir ay kala derslerime çalıştığım yerdeki yersiz bir terslikten dolayı, oradaki çalışma odasını bırakmak zorunda kaldım. Bu nedenle böyle bir çözüm üretme yoluna gittim ancak moralimi bozmadan maratona kaldığım yerden devam ediyordum. Programımı bozmadan, her sabah kalktığım gibi gene sabah saat 05.00’te kalkıyor ve aşağı yukarı saat 06.00’da kitaplarım önümde, masamın başında soluğu alıyordum. Bu iş merkezinde geçirdiğim sınavdan önceki son bir ay, belki de çalışma seviyesi bakımından vitesi en çok artırdığım dönemdi ve burada anı yakalamak bir kenara, zamanın içinde kaybolan sözde çalışanları gözlemleme fırsatını buldum. Neredeyse bütün çalışma saatlerini teknik olarak hiçbir şey yapmadan masa başında oturarak geçiriyorlardı. Zamanı yakalamayı bırakın, iteliyorlardı adeta geçsin gitsin diye. Memnuniyetsiz tavırlar içerisinde, yapmaları gereken çok iş olduğunu kendi kendilerine durmaksızın tekrarlıyor fakat çözüm üretme yoluna hiç girmiyorlardı. Zora gelemiyor, emek göstermeksizin bir çıkar yol arıyor ve baştan savma işler ortaya çıkarıyorlardı. Üstüne üstlük, sürekli yorulduklarını dile getiriyorlardı. Oysa onlar saat 10.00’da başlıyordu çalışmaya, 13.00’te başlayan öğle paydosunu iple çekiyor ve vakit geldi mi saniye kaçırmadan atıyorlardı kendilerini yemek yerlerine. Yanılgılarla dolmuş zihinlerinde, o yemek arasını çalışmaktan ve çalıştıkları ortamdan bir kurtuluş olarak değerlendiriyorlardı belli ki. Akşam saat 17.00 olduğunda ise, “Çok yoruldum, gene yetiştiremedim, bu nasıl iş?” diye söylenerek evlerine dağılıyorlardı. Bu insanlar benim “anı yakalama” anlayışımı elde edebilmenin gereksinimlerinden fazlasıyla uzaktı. Sabahın köründe ofisi ben açıyor, 15.00’te öğle yemeğimi yiyor ve saat 21.00’ den önce evime dönmüyordum. Şunu da eklemeliyim ki, ben onlar gibi kıpırdamadan oturup da çalışmış gibi yapmıyordum. Tam konsantrasyon, zihnimi yaptığım işe vererek çalışıyordum. Nedense akşam eve dönerken hayıflanmıyordum. Günün sonunda geriye baktığımda da yarım bırakılmış bir iş göremiyordum. Bu çalışanlarınkinin iki katından daha fazlaydı benim çalışma saatlerim ancak ben onlar gibi acı çekmiyordum. Onların bu durumunu gözlemleyebilmek benim için çok büyük bir fırsat olmuştu aslında. Onlara baktıkça ne kadar da düzenli ve verimli bir hayatım olduğunu fark etmekle kalmıyor, “Bu ülke neden gelişmiyor?” sorusunun yanıtını, yani tembellik, kendini kandırma ve plansızlığı da her geçen gün daha da somut bir şekilde görebiliyordum. Hayatımın önceki evrelerinde bu şekilde yaşayabilmenin zor ve gereksiz olduğunu düşünen ben, artık programsız yaşayanları etrafımda fark eder ve onlara şaşıran bir insan oldum. Oysa ilk başlarda gayet zor olsa da işler rayına oturdu mu bu şekilde yaşamak ne kadar da kolaydı. Neden kendilerine bu işkenceyi yapıp sonra da “Ya bu işi nasıl halledeceğim, nasıl yetiştireceğim?” diye hayıflanıyorlardı ki? Ben zamanı iyi kullanıp hayatımı düzene sokarken günler, aylar, haftalar geçip gitti ve üniversite sınavı kapıyı çaldı. Sonuçlar açıklandı ve ben minnettardım. “Artık zamanı yakaladım ve anı yaşıyorum.”, dedim kendi kendime. Peki, anı yakalayabilmiş ve zamanın hakkını gerçekten verebilmiş miydim? Bu soruya olan cevabım Bilkent Üniversitesinin oryantasyon programının ilk günüyle birlikte değişti ve yeni bir boyut kazandı. “Hayata Atılırken” adı altında verilecek seminer kapsamında konuşma yapmak üzere okulumuza, ismini o gün duyduğum, Garanti Bankası Eski Genel Müdür Yardımcısı Tolga Egemen teşrif etti. O, “Bir ajandanız olsun, yaşamanın ve bunun farkında olmanın en temel gereksinimlerinden biri olan mücadele duygusunu tadın ve bu duyguya bağlı kalın.” dedikçe, ben kafa hareketlerimle onun söylediklerini onuyor, doğru bir şey yaptığımı anladıkça mutlu oluyor ve onun vermeye çalıştığı mesajlara uzak olmadığım için her geçen saniye onu daha da dikkatli dinlemeye çalışıyordum. Konuşması ilerledikçe hayatı düzenleme konusunda sınıf atlıyor, bu konuya yeni boyutlar katıyordu ve benim de o anlarda “anı yakalamak” sloganına bakış açım farklılaşmaya ve gelişmeye başladı. Verdiği basit bir örnek benim bu yeni bakış açılarını gözden geçirdiğim sırada çok anlamlı geldi ve beni etkiledi: “…Alaçatı’ ya taşındıktan sonra bir bisiklet aldım. Akşam eve dönerken sabah fark etmediğim dik bir yokuşun varlığı gözüme çarptı. Eve varabilmek için bu yokuşu aşmam gerekiyordu. Bir gazla başladım. İlerlerken zorlanıyor, arada kafamı kaldırıp yokuşun sonuna bakıyordum. Bir süre sonra yapamayacağımı anladım ve ellerimle bisikleti iterek yokuşun sonuna varabildim. Sonraki gün gene aynı yokuşun başındaydım ve bir kez daha denemeye karar verdim. Başladım gene pedallara asılmaya bir iki üç… Bu sefer kafamı hiç kaldırmadım. Sadece pedalları çevirmeyi sürdürmeye odaklandım. Bir baktım ki yokuşu aşmışım, evimin kapısını görebiliyordum.” Çok etkilenmiştim. Anlattıklarını kendi akıl süzgecimden geçirdim ve yeni anlamlar katmaya başladım “anı yakalama” hedefime. Aslında pek de yakalayamamıştım anı. Sene boyunca çalışırken aklımda hep istediğim üniversiteye girebilecek miyim kaygısını barındırmıştım. Oysa anlamıştım ki o anlarda sadece çalışmaya odaklanmalıymışım. Başka hiçbir şey düşünmeden, gelecek kaygılarından sıyrılıp bütün duyularımla ve zihnimle çalışmanın hakkını vermeye odaklanmalıydım. Başka durumlarda da Tolga Egemen’in bu örneğindeki hataları yapmıştım aslında. Mesela geçen sene az da olsa arkadaşlarımla bir yerlerde laflamak için buluştuğum zamanlarda bile onlarla sohbet ederken, şakalaşırken aklımın bir köşesinde hep : “Çalışmalıyım ben, ne yapıyorum burada?” sorusu beni sıkboğaz ediyordu. Aslında bunu yaptığımda anı yakalamayı bırak o an ile olan bütün bağlarımı koparıyordum. Oysa o sırada zihnim ve duyularım sadece onlarla vakit geçirmeye ve eğlenmeye odaklı olmalıydı. Sürekli koyduğum hedefler, “Sonunda yakaladım.”, dediğim zamanı ve anları yok ediyordu. Şu anda bu yazıyı yazarken bile aklımın bir köşesine salı günü yapılacak olan MATH 101 sınavı geliyor ama hemen edindiğim farklı bakış açısı aklıma geliyor ve zihnimden atıyorum bu fikirleri. Gerçekten anı yakalamak o anın doğurabileceği sonuçları düşünmeden, kaygılardan sıyrılarak ve bütün benliğini o işe adamakmış. “Anı yakala!” sloganı aslında kabaca aklımda “Anın hakkını ver!” sloganına dönüşüyor artık. Genç akranlarım, anı yakalamaya çalışmayın. An avuçlarınızın içinde, bu yüzden sadece “Anın hakkını verin!”. Kaynakça: http://quotesgram.com/live-day-by-day-quotes/ Cansever Hangi Mevsimi Severdi?Hoşuma gitti şairle birlikte dışarıdan, bir balkondan veya bir meyhaneden seyretmeksokaktan geçen insanları. Sarışın, kumral, esmer kadınları ve dalyan gibi delikanlıları. Kimişarkı söyledi, kimi kol kola yürüdü, kimi de sarhoş oldu. Şair yazdı, ben izledim.Bazenanlamadım şairin yoğun düşüncelerini ama yine de sevdim. Bütün şiirlerinin derlendiğiSonrası Kalırserisinin ilk kitabında yaşadım bu duyguları. Edip Cansever'in büyülükaleminden satırlar okudum. Mevsim yazken terledim, kışken üşüdüm, baharken huzurakavuştum.Evet, en çok baharı sevdim. Acaba Cansever en çok hangi mevsimi severdi? Yazmı? Bu yüzden mi sıklıkla bahsederdibir şeylerin sıcacık oluşundan, kadehlerinserinleyemeyişinden?"Her şey rahattı, insanlar mes'ut gibiydiHer şey rahattı,dondurmanın eriyişi bile.Bu yaz kadehlerin serinlemediği bir yazdı.Bütün caddeler yabancı, kadınlar yabancıydı."Hayret, o kadar şiirini okudum şairin, o kadar insanı seyrettik birlikte, betimleyişinetanık oldum ama onun hakkında bir bilgim yok. Sanki sadece bir aracıydı o, sohbet etmedibenimle. Parmağını uzattı ve gösterdi sokağı, o kadar. Sonra tanımak istedim onu. Şu"Beyoğlu'nda Gece" şiirinde bahsettiği, kumral, çekingen bir oğlanın karşısında kastanyetçalan, dişleri bembeyaz İspanyolyahudisineneler kattı acaba şair, onu öğrenmek istedim."Salkımlı Meyhane"de hissettiği duyguları merak ettim. "Hoşlandığım Kadınlar" dediği,sadece şiirlerde yaşayan kadınları görmek istedim.Lisedeki edebiyat öğretmenim, Ali Gülay'ı aradım. Ona anlattım her şeyi olduğu gibive dedim ki, "Hocam bir şiir dinletisi yapalım". Yıllar öncesini hatırladı belli ki, "BayanSaydam" dedi, herkese soyadıyla hitap eder, "o dinletiyi aratmayacak bir dinletiyapabileceğimize olan inancınız ne kadar?". Herkes isterseve emek verirse daha güzelini bilehazırlayabileceğimizi söyledim."Tamam" dedi.Tek tek aradım önceki şiir dinletisine emekveren herkesi. Hepsi olumlu yanıt verdi ve bir edebiyat dolu maceraya daha atıldık biz,Mehmet Emin Resulzade Anadolu Lisesinin herkesi derinden etkileyen o meşhur şiirdinletisini hazırlayan eşit ağırlık sınıfı, 11-F. Dinletiyi Edip Cansever'i tanıma, duygularınıkeşfetme isteği üzerine oluşturacağız. Bay Gülay okul yönetimiyle konuşup konferanssalonunu ayarlayacak. Dekorumuzbalkondaki bir masa ve iki sandalyeden oluşacak, arkaplanımız ise tabii ki deniz ve liman resmi olacak. Loş ışık elde etmek için mum kullanırızherhalde. Önceki dinleti için yaptığımız gibi herkes evden bulabildiğini getirir. TRTstüdyolarından da rica ederiz bir kez daha, o kocaman mumları ödünç alırız. Bay Gülay,Cansever'i canlandırmak üzere iki sandalyeden birinde oturacak. Diğer sandalyeye ise Mertgeçip "Öyle sokaklar vardır ki Beyoğlu'nda" diyecek "Uzaktan loş ışıklar gibi görünür".Arkasından Muhammed gelip "Ekim Aylarında" şiirini okuyacak, ne güzel yakışır ona, öncekidinletide "Pia"nın yakıştığı gibi. Sonra Musa, hoşlandığı kadınlardan bahsedecek Cansever'inve Onurcan, "Salkımlı Meyhane"yi betimleyecek bize, Cansever'in kaleminden. "UmutsuzlarParkı"ndan seçtiğimiz bölümleri bir bir sese, duyguya dönüştüreceğiz, Didem, İrem, Hazal veben.Oçok etkilendiğim gözlerden bahsedeceğim."Oysa bir sığıntıydım çok uzaktan bir gülmeyeYalvaran gözleriyle-açılmış açıldıkları kadar-Ya da bir tilki avındakim bilir kimin inceliği-Gözleri, ufukta bir yerdi işte gözleri -"Biliyorum, sesim titreyecek. Yine heyecandan hızlanacak kalp atışlarım. Sonradudaklarımdan dökülen her sözcükşiirin dünyasına sokacak, rahatlatacak beni. Benimheyecanımla şiirin duygusu karışacak, kim bilir nasıl yansıyacak salondakilere. Eminim,Cansever'i seyirciye yaşattıkça, hissettirdikçe biz de daha iyi anlayacağız onu.Dinleyenlerinyüzlerinde, gözlerinde yakalayacağız her duyguyu. Yazı mı, kışı mı yoksa baharı mı daha çoksevdiğini öğreneceğiz şiirlerini ezbere okurken.Dinleti bittiğinde aldığımız her tebrikte EdipCansever'i bulacağız.Herkes gittiğinde ve biz bize kaldığımızda, eminim gözlerimiz dolar. İyi işlerçıkardığımızda hep duygulanırız biz,Mehmet Emin Resulzade Anadolu Lisesinin herkesiderinden etkileyen o meşhur şiir dinletisini hazırlayan eşit ağırlık sınıfı, 11-F. Bitti,diyeüzülürüz belki de. Lakin kim bilir, belki bir başka şiir dinletisinde buluşuruz. Sonrası kalır.Dolunay SaydamKaynakçaCansever, Edip.Sonrası Kalır I.İstanbul: Yapı Kredi Yayınları, 2010.Dilimin Döndüğü Kadar Uzun süredir merak ettiğim bir konuyu sonunda yazıya dökmeye karar verdim. İnsan kendi dilinde var olmayan bir kelimeyi ilk defa duyduğunda anlayabilir mi? Gelin, biraz daha açalım bu konuyu. Örneğin suyun ne demek olduğu asla bilmeseydik, su denildiğinde aklımıza ne gelirdi ya da suyu gördüğümüzde onu algılayabilir miydik? Bana göre insanın bir şeyleri idrak etmesi ve anlaması kendi dilinin kapasitesiyle alakalı. İşin özü dilin yetersiz kaldığı anlarda insanın algılaması da duruyor. Bu sebepten algımızı arttırmak istiyorsak dilimizi de geliştirmemiz gerekiyor. Son dönemde oldukça popüler olan Hollywood'un düşük bütçeli filmi Arrival da işte, bu büyüleyici konuyu işliyor. Uzaylıları, dilin yapısı ve işlevselliği üzerinden ele alıyor. Daha önce bu iki konuyla da uzun süre ilgilendim ana bu filme kadar uzaylılar ve dil arasında herhangi bir bağ görememiştim. Ama Arrival bu bağı çok önemli bir noktadan kuruyor ve beni deriden sarsan o soruyu soruyordu; insanların kelime dağarcığında hiçbir anlam ifade etmeyen kavramlar yok sayılmaya mahkum mu? Filmden bu kadar çok etkilenmem de işte, bu soru yüzünden. Bana göre insanlar algılayamadıkları her şeyin varlığından şüphe duyuyorlar. Bu yüzden kendimi bildim bileli devam ediyor uzaylılar var mıdır, yok mudur, tartışması. Bana göre bu sorunun cevabı Arrival filminde saklı. İnsan eğer kendi dilinde uzaylı kavramını temellendirebilseydi bugün uzaylılar hiçbir şekilde ilgimizi çekmezdi. Bilmediğimiz, anlamadığımız ya da algılamadığımız bir şeye doğal olarak merak duyuyoruz. Zihin kavramı tartışması da bu noktaya güzel bir örnek bana kalırsa. İlgimi çeken bir konu olduğu için uzun süre zihin üzerine okumalar yapmıştım. Bu okumalar sonucu iki seçenek çıktı karşıma, zihin ya tamamen ruhumuzun bir parçası olarak kendini var etmekteydi ya da zihin beynimizin henüz açıklanamayan kısımlarından biriydi. İşte, dilin önemi tam da bu noktada çıktı karşıma. Eğer zihin ruhumun bir parçası olsaydı bunu kabul etmem oldukça zor olacaktı çünkü ruhun tanımı kendi dilimin kapasitesini aşmaktaydı. Ruh denilince aklıma asla görmediğim, duymadığım ya da hissetmediğim ve kendi dilimde herhangi bir karşılığı olmayan karmaşık bir şey geliyor. Ruhumun varlığını kesin bir şekilde kabul edememem işte, bu sebepten. Tekrar uzaylılar örneğine dönmem gerekirse yine aynı sorun beliriyor bana göre. Uzaylı denildiğinde dilimin kapasitesi yine yetersiz kalıyor. Şeklini, cismini ya da herhangi bir özelliğini tarif edemediğim bir belirsizlik geliyor aklıma. Bu durum da dolayısıyla onlara inanmamı zorlaştırıyor. İşte, dilin önemi bu noktada karşıma çıkıyor. Dil sayesinde temellendirilen ve açıklanabilen şeylerin varlığından şüphe duyulmuyor. Böylesine bıçak sırtı bir konu eğer kesin bir sonuca bağlanabilirse bana göre dünyadaki birçok sorun da ortadan kalkmış olacak. Dünyada evrensel bir dilin henüz var olmamasından kaynaklı bir sürü problem mevcut. İnsanlar birbirleri ile tam anlamıyla iletişim kuramaması beraberinde savaşları, anlaşmazlıkları ve bencillikleri getiriyor. Çünkü dilin ortaklaşması demek kültürlerin, sosyal hayatların, gelenek ve göreneklerin ortaklaşması demek. Bu ortaklaşma dünya genelinde bir birlik ve beraberlik olgusunu doğuruyor bana göre. Örneğin ben ortak değerlerimin olduğu insanları daha kolay ve sağlam bir biçimde sahiplenebiliyorum. Onlarla duygudaşlık kurabiliyorum. '' Dil, dünyadır. '' diye boşuna söylememiş Wittgestein. Dünyanın var olması ve yaşamını sürdürebilmesi bana göre de dilin varlığına bağlı. İşte, bu yüzden dilimin döndüğü kadar anlatmak istedim sizlere bu önemli noktaları. KAYNAKÇA Arrival. Yön. Denis Villeneuve. Chantier Films. 2016. Atakan Karasan 21401193 Burak Sezer Coşkun 21501379 Gelecek Kaygısı ve Sıradanlık Hiç hayatınızdaki her şeyi bir kenara bırakıp yeni tanıştığınız birisiyle bir gemide Grönland’a yolculuk yapasınız geldi mi? Grönland ve gemi yolculuğu olmasa bile benim içimden bazen böyle bir istek geçiyor: Bir yolculuk yapma isteği. Motosiklet üzerinde dünyayı gezme hayalim vardır. Ünlü Amerikan yazar Jack Kerouac tam benim yaşımdayken Grönland’a yaptığı yolculuktan esinlenerek Deniz Benim Kardeşim isimli eserini yazmış. Ben de Kerouac gibi bir romana konu olabilecek deneyimler yaşamak istiyorum. Şimdi gerçek yaşama dönebiliriz. Motosiklet yolculuğum şimdilik sadece bir hayalden ibaret. Neden sadece hayal olduğunu Deniz Benim Kardeşim’i okuyunca anladım. Kitaptaki iki ana karakterden biri olan Bill Everhart gibi bir hayat yaşıyorum. Rahat, mutlu ve çoğu kişinin imreneceği bir konumdayım. Arada bir eğlenip hoş vakit geçirdiğim de oluyor. Lâkin bu yaşamımın iç karartıcı bir şekilde monoton ve sıkıcı olduğu gerçeğini değiştirmiyor. Tıpkı Bill gibi bir adım ötesini düşünmekten kendi geleceğimin kölesi haline dönüştüm. Çocukluğumdan beri dünyevi zevkleri erteliyorum. “Geleceğini düşünme” kavramının tamamen bir yalan olduğunu düşünmeye başlıyorum. İlkokulda bana zevk veren şeyleri erteleyip iyi bir liseye giderek geleceğimi kurtaracağımı söylediler, liseye geldiğimde aynısını iyi bir üniversiteye gitme konusunda söylediler. Şimdi ise iyi bir işe girmek konusunda aynısını söylüyorlar. Ayrıca bütün bu aşamaları atlatıp toplum tarafından “başarılı” sayılan insanlara baktığımda, hemen hepsinin yaşamdan kopmuş, hayatı anlamsız görünen birer robot gibi olduklarını gözlemliyorum. “Geleceğimi kurtarmak” bu robotlardan birine dönüşmek midir diye sormadan edemiyorum. Jack Kerouac bana “hayatı anında yaşamak” sözünün sadece televizyon reklamlarında tekrar tekrar çıkan bir slogan olmadığını yeniden hatırlattı. Bill’in rahat ama sıkıcı hayatını bırakıp yolculuğa çıkarak hayatına anlam katması kendime Wesley ve Bill gibi her gün anı yaşayabiliyor muyum diye sormamı sağladı. Bir insan ömrü yaklaşık 27.000 gün civarıdır. O 27.000 günü doldurmaya yaklaştığımızda dönüp bakacağız, acaba anlamlı bir şey yapabildik mi diye. Ben dönüp baktığımda hayallerimi yaşamak, sevdiklerimle vakit geçirmek yerine bana göre anlamsız bulduğum ancak içinde bulunduğum şartlar gereği yapmak zorunda olduğum şeylerle harcadığım vakit için pişmanlık yaşayacağım. Peki ya Deniz Benim Kardeşim’deki Wesley gibi “sorumsuz” ama özgür bir hayat yaşasam? Gidip evsizlerle beraber sarhoş felsefesi yapsam, balta girmemiş ormandaki Afrika kabilesinin gördüğü ilk beyaz kişi olsam, bir çölün ortasında yıldızlara bakarak uyusam, sevdiğim insanlarla ve etkinliklerle hoş vakit geçirebilsem? İşte o zaman dönüp baktığımda 27.000 günümün boşa geçmediğini anlayacağım ve Bill’in dediği gibi “Vay be. Bunu yaptığıma sevindim. Değişiklik oldu. İşte yaşamanın anlamı budur.” (s. 112) diyebileceğim. Şimdi diyeceksiniz “Madem öyle, sen neden her şeyi bir kenara bırakıp hayallerinin peşinden koşmuyorsun?” Dürüst olacağım: korkuyorum. Düzenimi terk etmekten, risk almaktan, dünyaya meydan okumaktan korkuyorum, tıpkı kitabın başında Bill’in korktuğu gibi. Tabii bunları tek başınıza yapmak mümkün değil. Eğer hayattan aldığınız zevki başka birisiyle paylaşamayacaksanız, bu zevki yaşamanın ne anlamı var? Herkese Deniz Benim Kardeşim’in özgür ruhlu denizcisi Wesley gibi hayattan zevk almasını bilen, kendisini çılgınlıklara iten bir dostu, “dar anında tehlikeye karşı gülerek yüreklendiren bir budalası”(s. 61) olmasını öneriyorum. Benim hayatımda ne yazık ki böyle biri yok. Robot gibi yaşamaktan tatmin olan kişi sayısına bakarsak yakın zamanda olmayacak gibi de geliyor. En iyisi boş vereyim. Hayatı dolu dolu yaşamak benim neyime? Hafta sonu bir sınavım var, bari ona çalışayım. Yüksek bir ortalama yapıp iyi bir iş sahibi olursam motosiklet yolculuğumu ileride yapabilirim. Kaynakça: Kerouac, Jack Deniz Benim Kardeşim İstanbul: Siren Yayınları, 2015 http://2.bp.blogspot.com/ka5EFE4HkA/TrzpeqE91fI/AAAAAAAACZ4/pYU0DeMMAaE/s1600/image00 4.jpg Dilber Selva İlkar İlkar, 1 21400725 Turk-101/13 4-1 Başak Berna Cordan 11.11.2014 KENDİ PEŞİNİ BIRAKMAK Lüzumsuz Adam, edebiyatımızda durum öykülücüğüyle öne çıkmış Sait Faik’in en güzel öykü kitaplarından biri. Abasıyanık’ın yalnız hayatı, Burgazada’da balıkçılarla ve ada insanlarıyla geçirdiği zamanı, bütün öykülerinde izler bırakmış. Sait Faik, her öyküsünde, her kitabında olduğu gibi bu kitabında da yalnızlık, küçük insanın dünyası gibi konuları süslemeden, bazen sürreal bir anlatımla, kendi tarzıyla ele almış. Lüzumsuz Adam, “Birahanedeki Adam”, kitaba adını veren “Lüzumsuz Adam”, “İp Meselesi” gibi on dört farklı öyküyü barındıran bir kitap. Sait Faik’in tanıdık olduğumuz İstanbul ve deniz temaları bu kitapta da yer edinse de, bu sefer yazarın alışık olmadığımız bir tavrı var. Yalnızlığı konu edinse de insan sevgisini yazılarına yansıtan yazarı bu kitapta daha karamsar, umutsuz görüyoruz. Kitapta ağır basan kavram yalnızlık teması. Bu temanın en belirgin olduğu öykü ise kitaba adını veren “Lüzumsuz Adam” öyküsü... İlkar, 2 “Lüzumsuz” görüyor kendini... Yedi yıldır mahallesinden çıkmamış, yıkanmamış, her gün aynı hayatı yaşayan, dünyanın materyalistliğinden, insanların gösterişinden sıkılmış, üstünde şaşaalı kıyafetleri olmasa da, kafasının içinde çok düşüncesi olan, yalnız ve lüzumsuz adam... Her gün aynı pastaneden kahvesini yudumlayan, aynı manavdan portakal alan, aynı çorbacıda işkembesini içen, aynı sokaklarda dönüp dolaşan bu adamı en çok heyecanlandıran diğer mahalledeki esmer Yahudi kızı. Bu detaylardan yazarın hayattan keyif alma ve hayattan sıkılma arasında kaldığını görüyoruz. Öyküde yalnızlığı çağrıştıran diğer bir detay ise yaşlı adam. Bu yaşlı adam, gazinolardaki kadınların göğsüne başını koyan, ağlayan, şiir okuyan sonra da uyuyan bir insan. Satırları okuduktan sonra, eğlenmek için gazinoya giden bir hovarda değil, yalnızlıktan ve çaresizlikten ne yapacağını bilemeyen bir adam beliriyor gözünüzde. Hayattaki amacını, yolunu kaybetmiş bir karakter var hikâyede. “Ben bir acayip oldum.” Hikâyesine böyle başlıyor. Başka hikâyelerinde adada gezmekten, balıkçıları izlemekten keyif alırken, bu öyküde arkadaşlarını, tanıdıklarını değil görmek, onlarla karşılaşmak bile istemiyor. Yazarın hayatıyla öyküdeki karakterin hayatı birbirine çok benziyor. Aslında yazar, insanların onu anlamadığından şikâyetçi. Kitap değil, yaşadığımız dünyada da bir sürü Sait Faik var. Bir insan çevresinde gerektiğinden fazla düşünüyor, fazla sorguluyorsa mutsuz olmaya mahkûm değil mi? Hiç düşünmeyen insanların derdi, hüznü olur mu? Yalnızlığın en büyük sebebidir çok düşünmek; çünkü kendine benzer birilerini bulamazsın. Anlatmaya çalıştığındaysa deli, somurtkan, lüzumsuz sanılırsın. İnsanın bu hayatta yapabileceği en büyük seçim düşünüp düşünmemektir. Gözlerini açıp, dünyayı bütün çıplaklığıyla görmek ve düşünmek mi; yoksa gözlerine en İlkar, 3 pembesinden bir perde çekip bihaber ama mutlu yaşamak mı? Düşünen, etrafına sadece bakmayan, etrafını görebilen insan bihaberliği tercih etmez, edemez. O yüzden çok düşünen insanlar kabuklarına çekilip düşünceleriyle yaşamayı tercih ederler. Yalnızlık karamsarlık getirir belki ama kesinlikle hayatı sevmemek değildir bu. Düşünce yalnızı insanlar hayatın bu trajikomikliğini sevmez. Sait Faik gibi arada kalırlar. Onun gibi bunları satırlara dökebilenler şanslı olanlardır. Diğerleriyse kafalarında her çeşit sesle yaşayıp giderler. Lüzumsuz Adam, Sait Faik’in birbirinden başarılı öyküleri arasında insanı en çok etkileyen öyküleri barındıran bir kitap. Bazılarına göre kitaptaki tavır değişikliğinin sebebi Abasıyanık’ın siroz olması ve hastalığını bilerek yazı yazması olsa da, bu yalnızlık ve çaresizliğin en büyük sebebi, Abasıyanık’ın da “düşünce yalnızı” bir insan olması. Acaba Lüzumsuz Adam’ı okuduktan sonra, biz de kendi peşimizi bırakabilecek kadar cesur olabilecek miyiz? Begüm Zeybek 21802861 SON OYUN Nefessiz kaldığımı hissediyorum çoğu zaman. İnsanlarla aynı dili konuşmadığımı düşünüyorum. Ağzımdan çıkan sözcükler sanki boşluğa düşüyormuş gibi, ne beni duyan var ne de konuştuğumu anlayan. Fazla uzağa gidemeyen onca cümleden bana hiçbir şey kalmıyor. Bu kızgınlığımsa, hayatına kulağımda bir uğultu olarak devam ediyor. Çocukken oyunlara başlamak için “aldım verdim” diyerek kurduğumuz bir adalet sistemi vardı. Karşımızdakine attığımız her bir adıma karşılık, karşımızdaki de bize yaklaştığı her bir adım için “verdim” diyordu. Bazı hileler de vardı tabi, parmak ucuna basarak ya da yan bir şekilde de adım atabiliyorduk. Son adımda kim, kimin ayağına basarsa o kazanıyor, oyuna ilk önce o başlıyordu. “…Kazansak da kaybetsek de…” Aslında on yıl sonraki hayatımız için ufuk açıcı bir oyunmuş bu. Şimdi aldığımız kararlar ve attığımız adımlar, karşımızdakinden bir şeyler götürüyor ve ikili ilişkiler aslında hep fedakarlıklar üzerine kuruluyor. Parmak ucuma hala sadece hile yapmak için çıkıyorum. Atmaktan korktuğum adımların yerine geçmesini ümit ediyorum… Malesef çocukluğumdan on yıl sonra, şimdi, yaşanacak en kötü senaryo, ayağıma basılması değil. Artık oynanacak oyunlara başlamaya korkuyorum . Oyunu kazanmak için yapacağım hamleleri düşünüyorum. Çok uzun sürmüyor. Oyuna başladığımız an nasıl olsa ikimiz de kaybediyoruz, biliyorum. …denemeye değmez mi…” “Ben bazen ölüyorum, belki size de oluyordur...” Kendimi anlatmakla oyunu kazanmak arasında bir yerde, yaşadığım arbedede, ölüyorum. “…sırtından göğsüne bir ilmek atıyorum hayatın, önce delmek, sonra sağlamlaştırmak için kendimi.” diyor Bir Küçük Delilik, Arzu Uçar (83). Bir sona eriş değil bu, aksine kozasını ören bir tırtıl gibi, kelebek olmak için, bir gün bile olsa yaşama tutunmak için öldürüyorum kendimi. Unuttuğum ne varsa hatırlamak için… Hiç unutmamak için… Kaç kere daha ölmem gerekiyor bilmiyorum ama artık yenileceğimi bile bile oynuyorum. “ …İkimiz de yorulsak da…” Aynı dili konuşmadığın biriyle aynı oyunu oynamak da çok zor. Sesimi duyuramadığıma mı yoksa duysa bile anlatamadığıma mı daha kızgınım bilmiyorum. Boşe kürek çektiğimi biliyorum. Yine de her adımı kaybedeceğimi bile bile atıyorum. Yaptığımız hilelere gözlerimi kapatıp, hayata bağlanmak ve kendimi sağlamlaştırmak için, son bir defa ölüyorum. Sonraki hamlelerin de bir önemi yok artık. Zaten kimsenin kazanmadığı oyunlar bile hiçbir zaman eşit bitmiyor çünkü biri diğerinden hep daha fazla kaybediyor. “…denemeye değmez mi…” Artık mayın tarlasında bile oynasam, her seferinde daha güçlü çıkıyorum içinden. Kazanmak için önce kaybetmem ve bulmak için ilk önce aramam gerekiyor, biliyorum. Hayatı ve anlamını… Daha fazla kaybettiğim de oldu, bir çok kere öldüğüm de… Yere sağlam basan ayaklarla, hilesiz ve çırılçıplak oynamak gerekiyor bazen. Hayat, kendime bağladığım ilmek kadar ince ve narin. Dünayada sekiz binden fazla dil var. Elbet biriyle aynı dili konuştuğum bir oyun olacak. Beni duyabilen ve dinleyen bir rakibim de. Yenileceğimizi bile bile oynayacağız o oyunu. Mutluluktan havalara uçamasam da parmak ucuma çıkacağım son oyunumda. Kendime de bir bileklik yapacağım. Hayatımla beni bağlayan düğümü çözüp, bütün yenilgilerimi dizeceğim yerine. Hayata tutunmak için kendimi bağlamama ihtiyacım olmayacak. O bileklik bende hatırası olarak kalacak. Nefes alacağım en sonunda. Yaşama tutunacağım. Kulağımdaki uğultu geçecek ve bu sefer hiç kimse kaybetmeyecek. KAYNAKÇA Uçar, Arzu. Bir Küçük Delilik. Editör: Devrim Horlu. İstanbul: İthaki Yayınları, 2019 Ferah, Şebnem. “Ya Hep Ya Hiç”. Od. 2013. Albüm. Bengüsu ERSOY21400210 FARKLILIKLAR FARK YARATIR Farklılıklar… Farklılıklarımız… Her insan bir diğerine benzemek, bir diğerinin yaşadığı hayatın aynısını yaşamak zorunda değildir. Abdellatif Kechiche'nin yönetmenliğini yapmış olduğu "Mavi En Sıcak Renktir" adlı ﬁlmde iki lezbiyenin ilişkileri ve hayatları ele alınmıştır. Filmi izledikçe bana insanlar arasında yaşanan farklılıkların diğer insanlar tarafından nasıl eleştirildiği ve nasıl bakıldığıyla ilgili bir sürü şey çağrıştırdı. Homofobik insanlar.. Yani geylere ve lezbiyenlere tepkili olan insanlar. Farklılıklarından dolayı insanları yargılayan ve acımasızca eleştirip, onları dışlayan insanlar… Bu tür insanlar Türkiye başta olmak üzere dünyanın her yerinde varlar. Filmde hem homofobik bir kesim hem de gey ve lezbiyen ilişkileri saygıyla karşılayan bir kesim anlatılmıştır. Ben şahsen saygıyla karşılayan kesimdenim. Çünkü insanlar kime ne hissedeceğini ya da kiminle mutlu olacaklarını seçemezler. Özellikle çoğu gey için aynı cinsten hoşlanma durumu ya da kendini kız gibi hissetme durumu tamamiyle hormonlar sebebiyle olmaktadır yani buna karşı koyma gibi bir durum söz konusu bile olamaz. Yani hormonel olan bir durumu eleştirmek kimsenin haddine düşmemiştir. Lezbiyenleri ele aldığımızda ise onların durumu pek de hormonel sayılmaz fakat duygu dediğimiz şey öyle kolay hissedilebilen ve herkese hissedilebilen bir şey değildir yani kimse herhangi bir insana karşı hangi duyguyu hissedeceğini seçemez. Filmde de aynen böyle oluyor. Kız diğerine resmen ilk görüşte aşık oluyor ve çıkmaya başlıyorlar. İnsanlar bu tarz insanları eleştirme, dışlama ya da onları topluma yanlış bir şey yapıyorlarmış gibi gösterme hakkına sahip değillerdir.Filmde bir sahnede kızlar çıkmaya başladığında, okula giden kız okula kız sevgilsini götürüyor ve bütün okul onunla alay etmeye başlıyor. Bence toplumların bu tarz ilişkilerden korkmasının, bu tarz ilişkileri eleştirmesinin en temel sebebi, farklılıklardan korkuyor olmalarıdır. Bir toplum için farklılık demek, bilinmezlik demektir ve bir farklılığın ne sonuçlar doğurabileceğini kimse öngeremez. Hiçbir toplum ya da millet bilinmezlik çıkmazında sürüklenmek istemez. Fakat başka bir açıdan bakacak olursak bu insanların farklılıkları onların elinde olmayan sebeplerden dolayı ortaya çıkmış farklılıklar sonu bilinmezlik olsa bile saygı duyulması ve bu durumun çıkmaza sürüklenmemesi için çabalamak gerekir. Filmde lezbiyen kızlardan birinin ailesi bu durumu normal karşılarken diğer aile din yönünden o kadar yobaz ve katıdır ki bu durumu kızlarının onlara bahsetmesi söz konusu bile olamaz. İşte milletler arasında böyle iki uç görüş olduğu sürece milletler ve toplumlar çıkmaza sürüklenir. Mesela Amerika'nın her eyaletinde bir kaç günden beri gey evlilikleri yasal hale geldi yani Amerikan toplumu bu evliliklere ve ilişkilere saygı duyduğunu yasal olarak da kanıtlamış oldu. Peki Türkiye de bu durum olamaz mı? Filmi izledikçe Türkiye'de böyle bir durumun nasıl karşılanacağını düşündüm. Türkiye'nin bazı kesimleri aşırı derecede yobaz ve katılar, bazı kesimleri ise Batılılaşma yolunda emin adımlarla ilerliyorlar. Türkiye'de hiçbir koşul ve şart altında gey ve lezbiyen evililiklerin yasalaşağını düşünmüyorum. Hatta yasalalaşmayı geçtim bu tarz ilişki ve evliliklere saygı bile duyulmuyor. Yolda gey veya lezbiyen gören herhangi bir Türk insanı direk o kişileri ayıplamaya ve eleştirmeye başlıyor. Empati olmayan bir ülkeyiz biz. Fakat kimse duruma şu açıdan bakmıyor. Mesela ütopik bir ülke düşünelim ve ülkede normal olan gey ve lezbiyen evlilikler olsun yani yasal olan evlilikler onlar olsun ve karşı cinsle evlenmek yasadışı bir durum olsun. Ve karşı cinse aşık olan yani kadın-erkek ilişkisine sahip olan insanlar eleştirilsin ve dışlansın. Acaba o zaman ne hissederlerdi karşı cinsle evlenen insanlar. Tabi ki müthiş bir aşağılanma, ezilme ve dışlanma duygusu. İşte şu anki gey ve lezbiyen ilişki sahibi insanlar da aynen böyle hissediyorlar. Hiçbir insan karşındakiyle empati kurmayı bilmiyor. Bu tarz ilişkileri her koşul ve şartta ayıplayıp, yadırgıyorlar. Mesela benim ailem de öyle. Asla ve katiyen bu durumu kabul etmiyorlar. Filmden bir sahne geldi aklıma. İki kız sevgili sokakta yürüyorlar fakat çevrelerinden korktukları için asla el ele tutuşamıyorlar sokakta. İşte bunun aynısı bizim ülkemizde de mevcut. Fakat unutulmaması gereken bir şey var farklılıklar her zaman fark yaratır. Kimse unutmamalıdır ki, herkes belli konularda diğerlerinden farklıdır bu yüzden de kimse kimseyle farklılıklarından dolayı dalga geçmemeli ve karşısındakini aşağılamamalıdır. Farklılıkların insanları ürküttüğü bir dünyada farklı olmak dileğiyle yaşayacağım bundan sonra hep.SEBEN ÖZKAN 21401065 TURK 101/SEC 16 INSTRUCTOR: BAŞAK BERNA CORDAN BLOG 4/FINAL DRAFT 16.11.2014 BİR DESTENİN HİKÂYESİ Şişhane’ye Yağmur Yağıyordu1… Yaşanmışlığını kattığı bu kitapta Haldun Taner, biraz ondan biraz bundan eklemiş her sayfaya. Kendi hayatından parçalar sunarken, toplumdan kesitler de sunmuş. Gözlemlerinden yola çıkarak bize hayatı anlatmaya çalışmış, türlü türlü insanı birbirinden farklı hikâyeleriyle birlikte kitabına katmış. Mahalle takımında bile kendine yer bulamayan bir oğlana ve yaşadıklarına da yer vermiş, bir kediye karşı çevresindeki insanların tutumlarından da bahsetmiş. Kısacası, hayatın dikkat edilen edinmeyen, önemsenen önemsenmeyen her detayına inmiş, gündelik ve sıradan yaşamı sıradışı hale getirmiş satırlarında. Kendi hayat tecrübesiyle harmanladığı izlenimlerini biz okurlara aktarmış. Kitap içindeki her hikâyenin ayrı bir havasından ve güzelliğinden bahsettim benim favorim kesinlikle Konçinalar oldu. İskambil kâğıtlarının üzerindeki figürleri kişileştirerek dile getirilmeye çalışılan toplum yapısı bana çok yaratıcı geldi. Öyküyü ilk okuduğumda Alice Harikalar Diyarı2’ndaki yürüyen
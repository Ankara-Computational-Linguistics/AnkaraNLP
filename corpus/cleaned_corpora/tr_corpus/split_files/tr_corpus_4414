kliptir. Klip bir malikanede geçiyor ve klibin başında Gaga, arkasından yürüyen ve kendisine şemsiye tutan, önünde dans eden ya da üzerine para saçan bir sürü insan ile birlikte bir koridorda ilerliyor. Gaga ve yanındakiler daha sonra hızla değişen görüntülerle malikanenin değişik kısımlarında gösteriliyor. Para kaplı bir masada baştan çıkarıcı bir şekilde yatarken görülen Gaga, siyah bir piyanonun yanında sürünüyor, tuşlara ayağıyla defalarca basıyor, dans ediyor ve sonra bir heykelle öpüşüyor, ve tek başına bir asansörde dans ediyor. Ayrıca birçok yerde para yakarken ve bunları ağzına sokarken görülüyor. Klip boyunca Gaga defalarca kostüm değiştiriyor. Şarkıcı-söz yazarı Space Cowboy da klipte duvara tırmanırken ve birkaç yerde daha gösteriliyor. Gaga "Beautiful, Dirty, Rich"i "Just Dance", "Poker Face"in akustik versiyonu, "Paparazzi" ve "LoveGame" ile birlikte Sessions@AOL'de ve "Just Dance", "LoveGame" ve "Poker Face" ile birlikte MTV UK Live Sessions'ta söyledi. Şarkıyı ilk turnesi The Fame Ball Tour'un şarkı listesine de ekledi. Şarkı turnede "Paparazzi" ve "LoveGame"den sonra söylendi. "Beautiful, Dirty, Rich" performansını Gaga'nın başında "sade" kısa sarı bir perukla ve gösterideki altı kostümden biri olan, üzerinde fütüristik gümüş rengi üçgen paneller bulunan heykelimsi bir büstiyer giyerken dansçılarıyla boğuşması takip etti. Şarkı gösterinin dört kısmından ilkinin sonuydu ve ardından Gaga'nın ikinci kişiliği Candy Warhol'un saçını tararken göründüğü "The Brain" adlı video klip gösterildi. Şarkının performansı, gösterinin ilk çeyreğiyle birlikte "Mercury News"ten Jim Harrington tarafından Gaga'nın vokal performansından dolayı ve gösteriye güçlü bir başlangıç yapıldığı için övüldü. "Rolling Stone" yazarı Mikael Wood performansa eleştirel yaklaştı; gösteriyi yorucu bulan Wood, Gaga'yı enerjisinden dolayı övdü. "Entertainment Weekly"den Whitney Pastorek Gaga'nın "güçlü" sesini övdü ve "Bu kız söyleyebiliyor, ve söylüyor." diye ekledi. Yapım görevlileri "The Fame" albüm kitapçığından alınmıştır. Eresus kollari Eresus kollari ya da Eresus cinnaberinus, Eresidae familyasının Eresus cinsinden zehirli bir örümcek türü. Kimi taksonomistler daha önce tanımlandığı için "Eresus cinnaberinus" adını türün geçerli ("accepted") adı olarak kabul eder ve "E. kollari" adını "E. cinnaberinus" adının sinonimi sayarlar. Kimileri ise "Eresus cinnaberinus" adını nomen dubium ("bulanık tanımlanmış taksonlar için kullanılan" «çıplak isim») olduğu için kuralına göre daha sonra tanımlanmış olan "Eresus kollari" adını geçerli kabul edip "E. cinnaberinus" adını "E. kollari" adının sinonimi sayarlar. Daha önceleri "Eresus moravicus" (2008 yılında ayrı tür olarak kabul edildi) ile "Eresus sandaliatus" türleri de "Eresus cinnaberinus" adı altında sınıflandırılıyordu. Erkekleri 11 dişileri ise en fazla 16–20 mm kadardır. Turuncu ya da turuncumsu kızıl karnı uğur böceği deseniyle süslü olan ufak erkekleri sonbaharda (özellikle eylül ayında) iri ve süssüz olan dişilerle çiftleşmek için dolanır. Cinsin diğer türleri gibi bu da morfolojik ve ekolojik açıdan oldukça muhafazakâr bir türdür. Erkekler uğur böceği desenli karnı ("opisthosoma" ya da "abdomen") olduğu için oldukça çekici; dişiler ise tek düzine bir görünüme sahiptir. Dişi 8–16 mm, erkek ise 6–11 mm uzunluğundadır; karapaks önde oldukça geniş; baş oldukça konveks; gözler koyu siyah renkte; keliserler kaba ve oldukça güçlü; "sternum" (göğüs) dar ve uzun "labium" (alt dudak) oldukça geniş; bacaklar kısa ve zayıftır. Erkek, küçük, ince uzun pedipalp iletkenli; sonbaharda çiftleşmek için dişi arar ve arka bacak çiftleri üzerinde kırmızı tüylü; dişi, sternumun kırmızıdan turuncuya kadar çeşitlenen renklenmesiyle karakterizedir. Hem büyük hem de küçük yapıda keliser dişi bulunur. Zehir aygıtı, prosomanın ön kısmına bağlanmış bir çift keliser ile prosoma içerisinde yer alan bir çift zehir bezinden oluşur. Küçük vücut yapısına sahip olmasına rağmen, zehir bezleri oldukça büyüktür ve şekil itibarıyla bir dili andırmaktadır. Bezin dış kısmı ise, sarmal şekilde dizilmiş çok sayıda çizgili kas lifleriyle kuşatılmıştır. Bez, bir gövde kısmı ve bununla irtibatlı bir kanaldan meydana gelmiş olup, kanal keliserin dış kısmına kadar uzanmaktadır. Her bir keliser ise iki parçadan meydana gelir. Bunlar şişkin bir bazal kısım ve hareketli bir zehir dişidir. Bazal kısmın üzeri yoğun kıllarla kaplıdır. Prosomanın ön kısmında yer alan zehir dişleri çift halde olup, karşılıklı olarak bir birlerine bakmaktadırlar. Zehir dişinin uca yakın kısmında, üretilen zehirin dışarıya salınımını sağlayan bir delik bulunmaktadır.Zehir dişinin ventral yüzeyinde taksonomik öneme sahip olan oluklar çok net bir şekilde görülebilmektedir. Yaklaşık 1 cm çapında, 10 cm uzunluğunda yeraltı boru yuvalarda yaşar. Üstte yuva girişi çok daha geniş kribellum ipeğiyle kaplıdır. Ana besinini kırkayak ve böcekler oluşturur. Avrupa'dan Orta Asya'ya kadar ve Kuzey Afrika'da yayılım gösterir. Türkiye'deki üç "Eresus" türünden biridir. Güneydoğu, Doğu, Akdeniz ve İç Anadolu bölgelerinde geniş bir yayılım göstermektedir. Zehiri tehlikeli örümceklerdir. "Eresus cinnaberinus" türü dünyada tehlikeli olarak kabul edilen türler arasındadır. Almanya'da ve Büyük Britanya'da soyu tehlikedeki türler arasındadır. İngiltere'de Dorset kontluğunda yeniden yayılmasına çalışılmaktadır. Mark Linn-Baker Mark Linn-Baker, Amerikalı komedyen, oyuncu ve seslendirme sanatçısı. André Sogliuzzo André José Sogliuzzo, Amerikalı komedyen, oyuncu ve seslendirme sanatçısı. Matthew W. Taylor Maddie Taylor (Matthew William Taylor), Amerikalı komedyen, oyuncu ve seslendirme sanatçısıdır. Matthew J. Munn Matthew James Munn, Amerikalı komedyen, oyuncu ve seslendirme sanatçısı. Melissa Sturm Melissa Sturm, Amerikalı komedyen, oyuncu ve seslendirme sanatçısı. Gina Torres Gina Torres, Amerikalı komedyen, oyuncu ve seslendirme sanatçısı. Mike Epps Michael Elliot "Mike" Epps, Amerikalı komedyen, oyuncu ve seslendirme sanatçısı. The game Joel McHale Joel Edward McHale, Amerikalı komedyen, oyuncu ve seslendirme sanatçısı. NBC'de yayınlanan "Community" dizisinde Jeff Winger adlı karakteri canlandırmıştır. Jane Krakowski Jane Krakowski (d. 11 Ekim 1968) Amerikalı komedyen, oyuncu ve seslendirme sanatçısı. Karley Scott Collins Karley Scott Collins, (d. 14 Aralık 1999) Amerikalı komedyen, oyuncu ve seslendirme sanatçısı. Harrison Fahn Harrison Roy Fahn, Amerikalı komedyen, oyuncu ve seslendirme sanatçısı. Georgia Engel Georgia Bright Engel (28 Temmuz 1948 –15 Nisan 2019), Amerikalı oyuncu, komedyen, yazar ve dublaj sanatçısı. Engel 28 Temmuz 1948'de Washington'da doğmuştur. Kodiak Island Borough School District'ten sonra Walter Johnson Yüksek Okulu ile Washington Bale Akademisini de bitirmiştir. Ondan sonra Hawaii Manoa Üniversitesi'nden mezun olmuştur. Engel, 1970'lerin kült komedi yapımlarından 1972-77 yılları arasında Georgette Franklin Baxter karakterini canlandırdığı "The Mary Tyler Moore Show" ve yine kült olmuş komedi dizilerinden 2003-2005 yılları arasında yer aldığı Pat MacDougal karakterini canlandırdığı "Everybody Loves Raymond" le dikkat çekmiştir. Engel kariyerinde beş defa Emmy Ödülü'ne aday gösterilmiştir. Oyuncunun yer aldığı yapımlar arasında sinema filmleri; "Open Season" (2006) ve "Grown Ups 2" (2013), ile televizyon dizileri; "Mary Tyler Moore Show" (1970) ve "Everybody Loves Raymond" (1996) vb. sayılabilir. Carl Reiner Carlton "Carl" Reiner, (20 Mart 1922 - 29 Haziran 2020) Amerikalı komedyen, oyuncu ve seslendirme sanatçısı. Max Tegmark Max Tegmark (d. 5 Mayıs 1967), İsveç kökenli Amerikalı kozmolog. Tegmark, Massachusetts Teknoloji Enstitüsü'nde bir profesördür ve Foundational Questions Institute'da bilim müdürlüğü görevini yürütmektedir. Tegmark; Karin Tegmark ve Harold S. Shapiro'nun oğlu olarak İsveç'te dünyaya geldi. Stockholm'de bulunan Kraliyet Teknik Üniversitesi'ne gitti ve doktorasını Kaliforniya Üniversitesi, Berkeley'de yaptı. Pensilvanya Üniversitesi'nde bir süre çalıştıktan sonra hala öğretim üyesi olduğu Massachusetts Teknoloji Enstitüsü'ne geldi. Çalışmalarında kozmolojiye odaklanan Tegmark, 200'den fazla makale yayınlamıştır ve bunların 9'u 500'den fazla kez alıntılanmıştır. Bilgi kuramı çerçevesinde veri analiz araçları geliştirmiş ve bunu COBE, QMAP ve WMAP gibi kozmik mikrodalga arka plan ışıması deneylerinde kullanmıştır. Tegmark ayrıca 'matematiksel olarak var olan her şey fiziksel olarak da vardır' esasıyla ortaya attığı 'Her şeyin nihai teorisi'ni de formüle etmiştir. Bu basit teoriye göre özfarkındalık altyapısını barındıracak kadar karmaşık olan yapılarda, bu özfarkındalık altyapıları kendilerini öznel olarak "gerçek" fiziksel dünyada varlarmış gibi algılarlar. Bu fikir "Matematiksel evren hipotezi" olarak adlandırılmıştır. 1997 yılında astrofizikçi Angelica de Oliveira-Costa ile evlenip 2009'da boşanan Tegmark'ın Philip ve Alexander adında iki oğlu bulunmaktadır. Tegmark, BBC'nin "Horizon" adlı bilim belgeselleri serisinde "Who's afraid of a big black hole?", "What time is it?", "To Infinity and Beyond", "Is Everything We Know About The Universe Wrong?" ve "What is Reality?" adlı bölümlerde yer almıştır. Chillin "Chillin", Amerikalı rapçi Wale'in şarkısı. İlk stüdyo albümü "Attention Deficit"in çıkış single'ıdır ve Lady Gaga ile düettir. 14 Nisan 2009'da Allido Records tarafından yayımlandı. Hair (Lady Gaga şarkısı) "Hair", Amerikalı şarkıcı Lady Gaga'nın ikinci stüdyo albümü "Born This Way"den bir şarkı. Yapımcılığını ve yazımını Gaga ile RedOne'ın üstlendiği şarkı, iTunes Store'da "Countdown to Born This Way"in parçası ve albümden bir tanıtım single'ı olarak dünya genelinde 16 Mayıs 2011'de dijital olarak yayımlandı. "Hair", albümün üçüncü single'ı yapılmadan önce tanıtım single'ı olarak yayımlanan "The Edge of Glory"den sonra yayımlandı. Buna rağmen Gaga, "Hair"ın single olarak düşünülmediğini; ancak "The Edge of Glory" gibi iTunes Store'da iyi satış yaparsa belki single olarak yayımlanabileceğini belirtti. Lady Gaga'ya göre "Hair"ın melodisi Kiss ve Iron Maiden gibi metal grupların çalışmalarına benzerken ayrıca Bruce Springsteen esintileri barındırıyor. Şarkı, Lady Gaga'nın ergenlik yıllarında ailesinin onu düzgün giyinmesi konusunda zorlamasından edindiği deneyimlerden ilham alan yüksek tempolu bir kulüp şarkısıdır. Gaga kendisini ifade etmesinin tek yolunun saçı olduğunu anladı. Bu yüzden şarkıyı serbest kalma ve kendi yolunu seçme yeteneği olarak tanımladı. Şarkı sözleri bir insanın saç modelinin onun özgürlüklerini ifade ediş biçimi olduğundan bahsediyor. "Hair", Gaga The Monster Ball Tour kapsamında Avrupa'dayken kaydedildi. Şarkıda E Street Band'in önemli bir üyesi olan saksafoncu Clarence Clemons'ın solo saksafon performansına yer veriliyor. Şarkıdaki saksafonu çalması için Gaga bizzat Clemons'ı istedi. Clemons da Florida'daki evinden Manhattan'a uçtu ve bir stüdyoda gece yarısı kendi bölümünü kaydetti. "Hair" taşıdığı kendini özgürleştirme, bireysellik ve güçlendirme mesajlarından dolayı eleştirmenlerin beğenisini kazanırken bazıları bu mesajların saç aracılığıyla verilmesinin yeni olmadığını belirtti. "Hair" birçok müzik markette listelere girdi; İskoçya ve Yeni Zelanda'da ilk ona girerken aralarında ABD'deki "Billboard" Hot 100 listesinin de bulunduğu diğer ülkelerdeki listelerde ilk yirmiye girdi. Gaga şarkıyı "Summer Concert Series" kapsamında "Good Morning America"da, Birleşik Krallık'taki "Paul O'Grady Live"da ve "The Howard Stern Show"da seslendirdi. Şarkı, daha sonra Gaga'nın üçüncü turnesi The Born This Way Ball'un şarkı listesine eklendi. "Hair"ın yapımcılığını ve yazımını Gaga ile RedOne üstlenirken, adı Şubat 2011'de "Vogue" ile yapılan bir röportaj sırasında açıklandı. "The Graham Norton Show"'da Gaga, saçıyla özgürlüğü arasındaki benzerlikten ve saçının bedeninin kimse tarafından yargılanmadan değiştirebileceği tek parçası olduğundan bahsederek şarkının nasıl ortaya çıktığını anlattı. Şubat ayında basında çıkan haberlere göre "Hair", Pat Benatar'ın hit şarkısı "We Belong" esintileri taşırken "Born This Way"dekine benzeyen güçlendirici sözlere odaklanıyor. Gaga şarkının nereden esinlendiğini daha sonra Twitter hesabında paylaştığı bir video ile anlattı: "Ben çocukken ailemin evinde merdivenlerden aşağı inerdim ve 'Çık yukarı saçını tara, giysilerini değiştir, bununla dışarı çıkamazsın.' derlerdi ve ben kimliğimin bastırıldığını hissederdim... Saçlarım benim gururumdu. Kendimle ilgili değiştirebildiğim tek şeydi." Başlangıçta "Hair", 16 Mayıs 2011'de "The Edge of Glory"den sonra "Born This Way"in ikinci tanıtım single'ı olarak yayımlanacaktı. Fakat "The Edge of Glory", yakaladığı dijital satışlarla Gaga tarafından "Born This Way"in üçüncü single'ı yapıldı. Dolayısıyla "Hair" albümün ilk tanıtım single'ı oldu. Gaga, "Hair"ın resmî single olarak yayımlanmasının planlanmadığını belirterek "'The Edge of Glory' gibi yüksek satış rakamlarına ulaşsaydı yayımlanabilirdi." dedi. Gaga ayrıca "Hair"ın kapak görselini 13 Mayıs 2011'de Twitter hesabından gösterdi. Siyah beyaz kapakta pembe saçlı Gaga, meme uçlarında çıkıntılar olan sivri köşeli deri kıyafetiyle baş aşağı uzanıyor. Kapak fotoğrafı Gaga'nın uzun zamandır birlikte çalıştığı ve arkadaşı Nick Knight tarafından çekildi. Aynı gün Gaga bu cümleyi tweetledi: "The Born This Way Itunes Countdown yarın şarkım HAIR'ı saat birde yayımlıyor." Ayrıca "I'll dye living just as free as my Hair!" tweetini attı; sonradan cümledeki "dye"ın "die" olması gerektiğini söyledi. Ryan Seacrest ile "On Air With Ryan Seacrest" adlı radyo programında yaptığı bir röportajda Gaga, "Hair"ı Bruce Springsteen esintileri barındıran yüksek tempolu bir kulüp şarkısı olarak tanımladı. Ayrıca şarkıda Clarence Clemons'ın saksafon çaldığını açıkladı. Melodide ise Kiss ve Iron Maiden gibi metal gruplardan esinlenildi. Gaga şarkının bazı bölümlerini Seacrest'in programında açıkladı: "This is my prayer, that I'll die living just as free as my hair". Ayrıca "Hair"ın kompozisyon açısından saksafonla dans kaydını birleştirmesinden dolayı ilginç olduğunu söyledi. Radyo istasyonu Z-100 ile bir röportajında "Bu temaların bazıları albümde daha detaylı işleniyor. Sözümün arkasında durmak için." dedi. Gaga'nın solo saksafon için referansları E Street Band ve Bruce Springsteen'in müziğiydi; Gaga'ya göre onlar farklı bir müzik türünü temsil ediyorlardı ve aynı zamanda farklı ögeleri barındırıyorlardı. Şarkıcı en sonunda E Street Band üyesi Clemons'tan enstrümanı çalmasını istedi. Clemons, "Rolling Stone"a Gaga ile saksafon kaydını nasıl yaptığını anlattı. Ocak 2011'de Clemons Florida'daki evinde bir spor aletini kurarken eşi Gaga'nın temsilcisinin telefonda olduğunu ve Gaga'nın yeni albümünde saksafon çalmasının istendiğini söyledi. Telefon görüşmesi cuma gerçekleştiğinden Clemons kaydı haftaya yapabileceğini belirtti; ancak Gaga sanatçıyı o gün New York'taki kayıt stüdyosuna getirtmekte kararlıydı. Ricayı kabul ettikten sonra Clemons, New York'a gitti ve gece yarısı Manhattan'daki stüdyoya ulaştı. Gaga sanatçının aralarında "Hair"ın da bulunduğu birkaç şarkıda saksafon çalmasını istedi. Clemons şarkı üzerinde çalışmadan önce Gaga ona sözleri anlattı. Clemons bu durumu söyle anlattı: "Çok mantıklı geldi. Büyümekle ilgili bir hikâye." Gaga, sanatçıyı şarkıda nasıl çalacağıyla ilgili bilgilendirdi ve "Biz kasedi koyacağız ve sen sadece çal. İçinden geldiği gibi çal. Ne hissediyorsan onu çal." dedi. Kayıt birkaç denemeden sonra sabah üçte bitti. Clemons, işin sonunda para aldığı için şaşırdığını belirtti ve "Bunu ücretsiz de yapabilirdim. Bu kadar iyi hissettiren bir şeyden para kazandığıma inanamıyorum." dedi. Sony/ATV Music Publishing tarafından Musicnotes.com'da yayımlanan nota kağıdına göre "Hair", üç dörtlük ölçü işaretiyle yazıldı. Fa majör ile bestelenen şarkıda dakikada 135 tempo bulunmaktadır. Gaga'nın sesi tonal olarak Fa ile Fa aralığındadır ve şarkı Fa majör–Do majör–Re minör–Si♭ akor dizisini takip etmektedir. "Hair" çoğunlukla Gaga Avrupa'da turnedeyken kaydedildi; fakat miksaj Gene Grimaldi tarafından Burbank, Kaliforniya'daki Oasis Mastering'de yapıldı. Disko türünde olan şarkı, Gaga'nın "Whenever I dress cool, my parents put up a fight / And if I'm a hot shot, Mom will cut my hair at night / And in the morning I'm short of my identity / I scream, 'Mom and Dad, why can't I be who I want to be?'" demesiyle başlıyor. Şarkı ilerledikçe Gaga nakaratı söylüyor ve daha sonra sahip olduğu değişik saç modellerinden bahseden ve retro müzikten izler taşıyan break'e geçiyor. MTV'den Jocelyn Vena, "iyi zaman geçirmekle ilgili" olduğunu belirttiği şarkı için "Yumruğunuzu sıktırıyor ve meydan okuyor." dedi. "Rolling Stone"dan Matthew Perpetua şarkı için "'We Belong'un özlenen romantik melodramı ile Nine Inch Nails'ın sert endüstriyel metal müziğinin karışımı" dedi. "Chicago Tribune"dan Greg Kot, şarkı boyunca Gaga'nın sesinin Auto-Tune ile değiştirildiğini belirtti. "Hair"ın sözleri saç tarzının bir kişinin kimliğini ifade etme şekli olduğundan bahsediyor ve dolayısıyla Gaga en sonda "I am my hair!" diye haykırıyor. "Hair" çoğunlukla olumlu tepkiler aldı. The Monster Ball Tour'un son ayağının başlamasından bir saat önce Gaga, "Rolling Stone"a incelemesi için "Scheiße", "Yoü and I" ve "The Edge of Glory" de dahil olmak üzere dört şarkı yolladı. Matthew Perpetua, "Hair" ile ilgili yazdığı olumlu değerlendirmede şarkıyı "Born This Way" gibi esin kaynağı olan başka bir şarkı olarak tanımladı; fakat biraz garip olduğunu belirtti. Perpetua değerlendirmesini bir espriyle bitirdi ve "Şarkı tüm kuaförler için bir marş olacak." dedi. Aynı dergiden Jody Rosen ise "Gaga, öz saygı ile serbestçe dalgalanan saçların özgürlüğü arasındaki bağı yaratan ilk şarkıcı değil. Yine de bu düşüncedeki en kararlı kişi gibi duruyor." dedi. "NME"den Dan Martin "Hair"ı albüme adını veren şarkıdan daha etkili bir şekilde Kendini-Sev-Ve-Rahat-Ol mesajını vermek için "rüzgar birinin saçlarını uçuruyor" gibi basit bir imgeyi kullanan güçlendirme temalı bir marş olarak değerlendirdi. "The Guardian" yazarı Tim Jonze "Hair"ın verdiği mesajın yeni olmadığını, 1960'lardaki aynı adlı müzikalin de farklı bir mesaj vermediğini belirtti. Bazı sözleri "bayat" bulan Jonze, "Bu zayıflıklar ayrıca dayanıklılık da olabilir ve şarkının kimliklerini arayan kafası karışık gençlere sesleniş biçiminde hayranlık uyandıran şeyler var." dedi. "The Vancouver Sun" yazarı Leah Collins şarkı için "Saç köklerinizi onurla doldurmak için yazılmış bir marş" yorumunda bulundu ve şarkıdaki genel hissi retro dans müziğine benzetti. E! Online'dan Natalie Finn, şarkının kendisini hayal kırıklığına uğrattığını belirtirken "Born This Way"deki şarkıların pek "akılda kalıcı" olmadıklarını ve hepsinin "kendimiz olmanın önemi" hakkında olduğunu söyledi. "Ah evet, belki ayaklarımızı yerden kesmesi için bir sonraki 'Bad Romance'i bekliyoruz. Veya bizi ağlatması için bir sonraki 'Speechless'ı. Veya gerçekten dans etmemizi sağlayacak bir sonraki 'Just Dance'i." yorumunda bulundu. "Billboard" yazarı Jason Lipshultz, şarkının bireysellik ile ilgili başka bir marş olduğunu belirtirken Gaga'nın saçını vahşi kişiliğini anlatmakta bir metafor olarak kullandığını söyledi. Slant Magazine'den Sal Cinquemani yaptığı yorumda şarkıdan "taklit fakat çok uzun ömürlü bir kulüp şarkısı" olarak bahsetti. "Daily Record" yazarı Rick Fulton "Hair" için "harika bir melodi" ve "yüksek enerjili europop destanı" yorumunu yaparken şarkıya beş yıldız üstünden dört yıldız verdi. BBC Online'dan Ian Hope, "Hair"ı "kendini ifade hakkında güçlendirici bir otoyol rockçısı" olarak tanımladı. "The Independent" yazarı Andy Gill, şarkıyı gitarist David Crosby şarkılarıyla karşılaştırdı ve şarkıdan "isyankar bireyselliğin ifadesi" olarak söz etti. "Los Angeles Times"tan Randall Roberts'a göre ise Gaga şarkıda "saç köklerini kutluyor". "Hair" birçok müzik markette listelere girerken ilk hafta ulaştığı sıranın üzerine çıkamadı ve bir listede en fazla iki hafta kaldı. Birleşik Krallık'ta şarkı UK Singles Chart listesine on üçüncü sıradan girdi. Gaga'nın diğer single'ları "The Edge of Glory", "Judas" ve "Born This Way" ile birlikte "Hair" eş zamanlı ilk yirmide bulunarak Gaga'yı 1955 yılından beri aynı anda listede dört şarkısı bulunan ilk kadın sanatçı yaptı. "Hair", Avustralya'da ARIA Singles Chart listesine yirminci sıradan girdi ve ilk ellide iki hafta kaldı. Hollanda'da Single Top 100 listesine on beşinci sıradan girerken İrlanda'da Irish Singles Chart listesine on dördüncü sıradan girdi. ABD'de "Hair", Hot Digital Songs listesine 147.000 kopyalık ilk hafta satışıyla beşinci sıradan girdi. Bu nedenle "Billboard" Hot 100 listesine on ikinci sıradan girerek haftanın en yüksek girişini yapan single'ı oldu. Nielsen SoundScan'e göre "Hair", 22 Ocak 2012 itibarıyla 174.000 dijital kopya sattı. Kanada'da ise 15.000 dijital kopya satarak Canadian Hot 100 listesine on birinci sıradan girdi ve haftanın en yüksek girişini yaptı. "Hair" ayrıca İskoçya, İspanya, İtalya, Norveç ve Yeni Zelanda'da ilk ona, Belçika (Flandre ile Valonya bölgeleri) ve Fransa'da ise ilk yirmiye girdi. Şarkının en düşük sırası yirmi dokuzuncu sırayla Danimarka'da Tracklisten listesinde olurken Güney Kore'de Gaon Chart listesinde yirmi birinci sıraya ulaştı. 27 Mayıs 2011'de Gaga, "Hair"ı "Summer Concert Series" kapsamında "Good Morning America"da seslendirdi. Gaga, şarkıyı sarı ve siyah at kuyruğu saçıyla merdivenlere oturarak ve bir ayağını siyah tekboynuz şeklindeki piyanosuna koyarak söyledi. Şarkıyı annesine armağan etti, "Hair"ın akustik bir versiyonunu söyledi ve ABC News'ten Sheila Marikar "seyirciyi coşturduğu" yönünde olumlu yorum yaptı. "Entertainment Weekly"den Christian Blauvelt de akustik versiyondan etkilendi ve "Gaga klavye başında, yeterince tutku aşılamakta ve böyle bayat sözleri satmakta hiçbir zaman daha iyi olmamıştı" dedi. Gaga, "Hair"ı 17 Haziran 2011'de "Paul O'Grady Live"da seslendirdi. Şarkı planlanan dört performansın ilkiydi ve gösteriyi piyanonun başına oturarak başlattı. Kel olarak sahneye çıkan Gaga, turkuaz saçaklı bir elbise giydi ve önündeki turkuaz renkli peruğa bakarak "Hair"ın akustik bir versiyonunu söyledi. Çaldığı piyanonun üstü kahverengi kıvırcık perukla örtülüydü ve etrafı alevlerle çevriliydi. Performansın ortasında Gaga turkuaz peruğu alıp başına taktı. Digital Spy'dan Ryan Love, gösterinin kaydını önceden izledi ve "İşte bu piyano başındaki GaGa ["sic"] ve etkilenmekten başka bir şey yapamazsınız." yorumunda bulundu. "The Huffington Post" yazarı Cynthia Robinson'ın teorisine göre Gaga'nın kendisini kel gibi göstermesinin "modayla ilgisi" yoktu. Robinson "Kostümleriyle, koyduğu bariyerle ilgili bir şeyler söylüyordu -en azından insanlar bunlar olmadan onun özünde nasıl biri olduğunu biliyorlar." dedi. Fransız televizyon programı "Taratata"da Gaga limuzininin camından sarkarken görüldü. Daha sonra "Hair"ı söylemek için kıyafetini değiştirdi. Performansın kaydı daha sonra Gaga tarafından kendi YouTube kanalına yüklendi. "Taratata" programının yapımcısı Air Productions videonun yüklendiğini belirledi ve YouTube'u telif ihlali iddiasıyla haberdar etti. YouTube Gaga'nın resmî hesabını şu açıklamayla kapatmak durumunda kaldı: "YouTube ladygagaofficial hesabı, aralarında Air Productions'ın da bulunduğu üçüncü kişilerden telif hakkı ihlalleri ile ilgili pek çok bildirim aldığımız için kapatılmıştır." Daha sonra Air Productions bildirimin yanlışlıkla yapıldığıyla ilgili bir açıklama yaptı ve Google ile YouTube'tan bunun giderilmesini rica etti; Gaga'nın hesabı tekrar açıldı ve "Taratata" şarkıcıdan özür diledi: "YouTube ile olan sorundan dolayı özür dileriz. Her şey eskisi gibi!" Tayvan'da "Born This Way"deki şarkıların tanıtım performansları sırasında Gaga, Tayvan için özel hazırlanan arka planda kırmızı fenerlerin olduğu bir sahnede "Hair"ı söyledi ve siyah sütyeniyle piyano çaldı. Daha sonra Gaga performansın ilham kaynağını bir basın toplantısında açıkladı: "Beyefendinin [sunucu] de dediği gibi zenginliği ifade eden o lambalar gelecek ile ilgili. Ben her zaman kendi kuşağımın geleceğini ve şarkılarımı yazarken kendi kuşağımın sesini düşünürüm." 24 Eylül 2011'de Las Vegas'taki iHeartRadio Music Festival'da Gaga, "Hair" performansını gey olmasından dolayı okulda sürekli yaşıtları tarafından zorbalığa uğradığı için intihar eden Jamey Rodemeyer'a armağan etti. "Hair"ın piyano versiyonunu söylemeden önce Rodemeyer'ın bir resmi arka planda gösterildi ve Gaga şu açıklamayı yaptı: "Bu hafta bir Küçük Canavar'ı kaybettik. Bu şarkıyı kimliğinizin okulda gerçekten sahip olduğunuz tek şey olduğunu göstermek için yazdım... o yüzden bu akşam, Jamey, yukarıdan bizi izliyorsun biliyorum ve sen bir kurban değilsin... hepimize bir derssin. Biliyorum bu biraz moralimizi bozdu fakat bazen doğru şey müzikten daha önemlidir." Şarkı ayrıca Gaga'nın The Born This Way Ball turnesinin şarkı listesine eklendi. "The Korea Times" yazarı Kwaak Je-yup, şarkının turnedeki performansı hakkında olumlu görüş bildirdi ve "Gecenin öne çıkanı Gaga'nın "Born This Way"deki favori parçası olarak tanıttığı 'Hair'ın yavaş versiyonuydu... Gitar şeklindeki klavyeyi çalarken şarkı sözlerini karıştırdı ve hemen kabul etti -'Çok heyecanlıyım ve sözlerimi unuttum.' dedi- fakat o an kişisel bir deneyimdi." dedi. Gaga'nın Filipinler'deki gösterisinin ikinci akşamında "Hair"ın düşük tempolu bir versiyonundan önce şarkıcı bir tartışmayla ilgili açıklama yaptı. Piyano çalarken müziği ve imajı hakkındaki konuların farkında olduğunu belirtti, tüm dinlere, insanlara ve kültürlere -Filipin kültürü de dahil- saygı duyduğunu vurguladı. Ayrıca herkesin düşünce özgürlüğü hakkına saygı duyduğunu söyledi, fakat bir noktaya dikkat çekti: "Saydı duymadığım şey homofobi ve nefret... Gey topluluğuna gösterilen hoşgörüsüzlüğü reddediyorum." Bu açıklaması izleyicilerden alkış aldı. Bazılarının kendi adını nefreti yaymak için kullandığının farkında olduğunu söyleyen Gaga, buna kendi yoluyla "pozitiflik" yaymaya devam ederek karşılık verme niyetinde olduğunu belirtti. Yapım görevlileri "Born This Way" albüm kitapçığından alınmıştır. Monster (Lady Gaga şarkısı) "Monster", Amerikalı şarkıcı Lady Gaga'nın üçüncü EP'si "The Fame Monster"dan bir şarkı. Gaga'nın "Bağlılık Canavarı Korkusu"ndan etkilenen şarkı; Gaga, RedOne ve Space Cowboy tarafından yazılırken, yapımcılığını RedOne üstlendi. Gaga, "Monster"ın kendisinin seks ve ilişki korkusunu anlattığını ve sözlerin sürekli kötü çocuğa aşık olmak, kaçmak yerine aynı kişiye geri dönmek hakkında olduğunu açıkladı. "Monster"daki korkunun düzenli bir ilişkiye olan gereksiniminden çıktığını belirtti. Yoğun bas ve azalan klavye sesleri ile "ağır" nakaratları birleştiren "Monster", zombi benzeri metaforlar içeriyor ve Gaga'nın çıkış single'ı "Just Dance"e bir göndermede bulunuyor. Eleştirmenler şarkının müzikal düzenlemesini beğenirken, sıklıkla şarkıyı "The Fame Monster"ın en iyileri arasında gösterdiler. Buna karşın bazı eleştirmenler şarkının sözlerini beğenmedi. "Monster" 2010 yılında dört single listesine ve "Billboard"un Hot Dance Club Songs ile Latin Pop Airplay listelerine girmeyi başardı. Gaga, şarkıyı en çok The Monster Ball Tour'da seslendirdi. Birleşik Krallık'ın Manchester şehrinde gerçekleştirdiği performansta bir cinayet sahnesine yer verildiği için birtakım eleştiriler aldı. "Monster"ın yazımında Lady Gaga, RedOne ve Space Cowboy görev alırken, yapımını RedOne üstlendi. Şarkı, Los Angeles'taki Record Plant Studios'ta kaydedildi. MTV News ile yaptığı bir röportajda Gaga, "Monster"ın kendisinin seks ve ilişki korkusunu anlattığını ve şarkının adının esasında "büyük penisli bir erkek" anlamına geldiğini söyledi. Sözlerine "Bu bağlanma korkusu ve sizin için kötü olan bir şeyi sevme korkusu... Eğer sözleri dinlerseniz, sürekli kötü çocuğa aşık olmak ve daha fazlasını istemek gibi." diyerek devam etti. Gaga ayrıca "Canavara aşık olmaya devam ediyorum... Fakat gerçekten ihtiyacım olan güvenlik ve emniyet ve kadınlık, dişiliğimin sorumluluğu. Ve şarkı bunun hakkında." ifadelerini kullanarak "Monster"daki korkunun kendisinin düzenli bir ilişkiye olan gereksiniminden çıktığını belirtti Gaga'nın "Don't call me Gaga" demesiyle başlayan "Monster", kesik kesik synthler ve PopMatters'tan Evan Sawdey'in belirttiğine göre eğlenceli bir ortam yaratan 1980'lerin vurmalı çalgılarını barındırıyor. Yoğun bassline ve azalan klavye sesleri ile "ağır" nakaratları kullanan "Monster"da Timbaland'ın sesine benzeyen bir erkek sesi Gaga'nın "cehennem gibi ateşli" oluşundan bahsediyor. Sony/ATV Music Publishing tarafından Musicnotes.com'da yayımlanan nota kağıdına göre "Monster" üç dörtlük ölçü işaretiyle yazılırken, C majör ile bestelenmiştir. Dakikada 168 tempo bulunan şarkıda Gaga'nın sesi tonal olarak Mi ile Si aralığındadır. "Monster" Fa majör–Sol majör–La minör–Mi minör akor dizisini takip etmiştir. Şarkı sözü olarak "Monster"da birinin kalbinin yenmesi hakkında olan zombi benzeri metaforlar bulunmaktadır. Şarkıda ayrıca Gaga'nın çıkış single'ı "Just Dance"e "I wanna ‘Just Dance’/ But he took me home instead" sözüyle gönderme yapılmıştır. MusicOMH'ten Michael Hubbard şarkının son bölümündeki "He tore my clothes right off/ He ate my heart and then he ate my brain." sözlerini "ürkütücü" bulduğunu belirtti. "Monster" genel olarak eleştirmenlerden olumlu geri dönüşler aldı. musicOMH'ten Michael Hubbard şarkıyı "potansiyel bir single" olarak değerlendirirken, şarkının müzikal yapısını övmesine karşın sözlerini olumsuz yönde eleştirdi. PopMatters'tan Evan Sawdey de şarkı sözlerindeki metaforları eleştirdi; fakat en sonunda şarkıyı "şaşırtıcı derecede etkili bir pop kokteyli" olarak değerlendirdi. "NME" yazarı Ben Patashnik şarkıyı "biraz tek kullanımlık" buldu. Pitchfork Media'dan Scott Plagenhoef, Gaga'nın "Monster"daki sesiyle Kylie Minogue'un çalışmaları arasında benzerlikler gördüğünü belirtti. IGN'den Brian Linder şarkının "The Fame Monster"daki diğer şarkılara kıyasla hafif kaldığını belirtirken, "We French kissed on a subway train / He tore my clothes right off / He ate my heart and then he ate my brain" sözlerini lirik bir mücevhere benzeterek övdü. Ek olarak şarkı için bir "dans pisti isyanı" benzetmesinde bulundu. About.com'dan Bill Lamb şarkıyı "The Fame Monster"daki en iyi şarkılar arasında gösterdi ve "'He ate my heart' dizesiyle birlikte 'Monster' ses olarak saf bir elektronik dans pop cenneti." değerlendirmesinde bulundu. Yahoo!'dan Jaime Gill "'Monster' beyninize yavaşça giren ve gitmesi neredeyse imkansız olan kıvranan küçük bir canavar." dedi. "Billboard" yazarı Monica Herrera ise şarkı için "80'lerin hayranlığı" değerlendirmesinde bulundu. "Monster" Birleşik Krallık'ta UK Singles Chart listesine 12 Aralık 2009'da 68. sıradan girmesine rağmen bir sonraki hafta listeden çıktı. 16 Ağustos 2010'da şarkı, Yeni Zelanda Single Listesi'ne dijital indirmeler ve radyo yayınlarından dolayı 30. sıradan giriş yaptı ve 29. sıraya kadar yükseldi. Şarkı bu listede yedi hafta kalmayı başardı. Macaristan'da ise Mahasz Top 10 Single Listesi'ne 23 Kasım 2009'da 6. sıradan giriş yaptı; fakat sonraki hafta sıralamaya giremedi. Avustralya'da ARIA Singles Chart listesine 30 Kasım 2009'da 80. sıradan girdi. ABD'de "Billboard" Hot Dance Club Songs listesine 18 Eylül 2010'da 49. sıradan girdi, 9 Ekim 2010'da 29. sıraya yükselerek zirve yaptı ve bir hafta daha listede kaldı. Sekiz hafta sonunda ise listedeki yerini kaybetti. Latin Pop Airplay listesine 32. sıradan girerken, daha sonra 22. sıraya yükselerek zirve yaptı ve bu listede on dört hafta kaldı. 3 Ekim 2010 tarihli Nielsen Soundscan verilerine göre şarkı ABD'de 207.000 kez dijital olarak satın alındı. Gaga, "Monster"ı 15 Ocak 2010'da, "The Oprah Winfrey Show"da üç şarkılık performansı sırasında seslendirdi. Performans Gaga'nın sahneye üzerinde elbise ve pantolon karışımı metal dikenleri olan bir kostümle çıkmasıyla başladı. Saçlarında Özgürlük Heykeli'nin başındaki dikenlere benzeyen sivrilikler vardı ve elinde zincire bağlanmış dikenli bir top tutuyordu. İlk olarak "Monster"ı seslendiren Gaga, sonrasında sırasıyla "Bad Romance" ve "Speechless"ı söyledi. "Monster", 27 Kasım 2009'da başlayan ve 6 Mayıs 2011'de sona eren The Monster Ball Tour isimli turnenin sekiz ayağında da seslendirildi. Performanstan önce hırlayan köpeklerin ve kuluçkaya yatmış kuzgunların olduğu bir video gösterilmişti. Şarkı performansı, Gaga'nın üzerinde siyah tüylü bir ceketle çıkmasıyla ve Michael Jackson'ı andıran dans hareketleri yapmasıyla başladı. Arka planda siyah bir kuşun kanatlarının yakın görüntüsüne yer verildi. Turnenin 2010 yılındaki gösterilerinde ise "Monster" performansı bir son eklenmesiyle biraz değişiklik gösterdi. Gaga bir katil tarafından öldürüldü ve yere düştüğü yer kan gölüne döndü. Bu sahne yüzünden Birleşik Krallık'ın Manchester şehrindeki performansı, 12 kişinin hayatını kaybettiği saldırılardan dolayı bazı aileler ve hayranları tarafından protesto edildi. Mothers Against Violence adlı kurumun üyesi Lynn Costello "Bradford'da olanlar insanların hafızasında çok taze ve birkaç saat önce Cumbria'da yaşanan şiddeti düşününce bu bir duyarsızlıktı." dedi. Chris Rock daha sonra Gaga'nın gösterişli ve kışkırtıcı tavrını savundu. "Yani o Lady Gaga. O 'Lady Terbiyeni Takın' değil. Adı Gaga olan birinden harika bir tavır sergilemesini mi istiyorsunuz? Beklentiniz bu mu?" dedi. Yapım görevlileri "The Fame Monster" albüm kitapçığından alınmıştır. 3-Way (The Golden Rule) "3-Way (The Golden Rule)", Amerikalı komedi müzik grubu The Lonely Island'ın Justin Timberlake ve Lady Gaga ile düet yaptığı şarkı. Scheiße "Scheiße", Amerikalı şarkıcı Lady Gaga'nın ikinci stüdyo albümü "Born This Way"den bir şarkı. Yapımında ve söz yazımında Gaga ile RedOne'ın görev aldığı şarkı, The Monster Ball Tour sırasında Avrupa'da tur otobüsünde kaydedildi. İlk olarak 19 Ocak 2011'de bir Thierry Mugler defilesinde tanıtıldı. Daha sonra Gaga şarkının ilk kısmını "Germany's Next Topmodel"in 2011 sezon finalinde seslendirdi. "Scheiße" ağır synth ögelerinin bulunduğu dans-pop türünde bir parçadır. Şarkıda ayrıca hızlı tekno ritimler ile electroclash ve euro disco etkileri bulunmaktadır. Gaga, adı Almanca olan şarkının ilk kısmında ve nakaratın bir bölümünde uydurma bir Almancayla konuşmaktadır. Feminist temalı şarkının sözleri kadınların güçlendirilmesi hakkındadır. Şarkı, ağır dans ritimlerini ve akılda kalıcı nakaratını beğenen; fakat Almanca sözlerinde ve Gaga'nın aksanında kusur bulan çağdaş müzik eleştirmenlerinden olumlu geri dönüşler aldı. Eleştirmenler ayrıca şarkıyı albümün öne çıkanları arasında gösterirken Madonna'nın çalışmalarından izler buldular. Şarkı, Güney Kore ve ABD'de ulusal listelerin yanı sıra Kanada, Almanya ve ABD'deki alternatif listelere de girdi. "Scheiße", Lady Gaga ve RedOne tarafından yazılıp yapıldı. 2010 yılında Avrupa'da turne otobüsünde kaydedildi ve daha sonra Kuzey Hollywood, Kaliforniya'daki Larrabee Sound Studios'ta Trevor Muzzy tarafından remikslendi. Gaga, şarkının esin kaynağının Almanya'nın başkenti Berlin'de katıldığı bir parti olduğunu söyledi. Bir gece şehirdeki Laboratory gece kulübüne gitti ve arkadaşlarıyla eğlendi. Ertesi gün "Scheiße"yi yazdı, bir açıklamasında "Şarkıda bir anlamda 'bok, iyidir' demek istedim. Ama bir anlamda da tam aksini çünkü şarkı gerçekten tüm saçmalıklardan sıyrılıp güçlü bir kadın olmayı istemekle ilgili. Cesur olmanızdan ötürü yolunuza çıkan her şey. Bildiğim tek sözcük bu değil, sadece bu sözcüğü seviyorum ve seksi buluyorum." "Scheiße" ilk kez remiks olarak 19 Ocak 2011'de Gaga'nın da podyuma çıktığı bir Thierry Mugler defilesinde tanıtıldı. Remiks büyük dans ritimleri ve yer yer Almanca sözcükler barındırırken "I'll take you out tonight/say whatever you like." sözleriyle bitiyordu. "Scheiße" Gaga'nın ikinci stüdyo albümü "Born This Way"in bir parçası olarak 23 Mayıs 2011'de yayınlandı. 20 Ocak 2011'de Mugler'ın yaratıcı yönetmeni Nicola Formichetti şarkının remiksinin yer aldığı bir kısa filmin galasını yaptı. Gaga, web sitesi Littlemonsters.com'da yaptığı yorumda "Scheiße"yi single olarak yayınlamak istediğini ancak müzik şirketinin bunu kabul etmediğini belirtti. "Scheiße" tekno, electroclash ve euro disco etkileri barındıran bir dans-pop şarkısıdır. PopDust'tan Andrew Unterberger şarkıdaki Madonna etkisine dikkat çekti; özellikle "Justify My Love"daki gibi "Scheiße"de de şarkıcının şarkı söylemek yerine konuştuğu bölümlerin bulunduğunu belirtti. Şarkıda kullanılan "kirli" bass ve "fışırdayan" synth ögeleri "duyularda klavye saldırısı" etkisine neden oldu. Şarkının sözleri kadınların güçlendirilmesi hakkındadır. "Scheiße"nin teması "Born This Way"deki diğer şarkıların esin verici temalarına benzemesine rağmen "The Village Voice" Gaga'nın "Ben feminist değilim. Erkekleri selamlıyorum, erkekleri seviyorum." açıklamasından ve daha sonra kendisini şarkıda "sarışın yüksek topuklu bir feminist" olarak tarif etmesinden dolayı şarkının feminist sözlerinin içtenliğini sorguladı. Makalede Gaga'yla ilgili "Bu gelişimini izlediğimiz biri mi yoksa, herhangi bir noktada, ne hakkında konuştuğunu bilmeyen biri mi?" denildi. Şarkının adı ve içinde sıkça geçen bir sözcük olan "scheiße" Almanca bir sözcüktür ve Türkçeye "bok" olarak çevrilebilir. Gaga şarkı boyunca sürekli olarak Fransız aksanıyla Almancaya benzer saçma şeyler söylemektedir. Şarkı, Gaga'nın "I don't speak German, but I can if you like" demesiyle başlıyor, ardından Almancaya benzer sözler söylediği bölüme geçiyor. Daha sonra Gaga şarkıya "I’ll take you out tonight, say whatever you like, scheiße be mine" diye devam ediyor. Nakarat öncesi bölümde tekno müzik ögeleri barındıran senkoplu synthler bulunmaktadır. Gaga'nın "scheiße" sözcüğünü kullandığı şarkının nakaratı "karşılıklı haykıran" synthlerle desteklenmektedir. Bu bölüm, Gaga'nın elektronik olarak değiştirilmiş bir sesle söylediği "oh oh oh oh oh" ile kesilmektedir. Gaga'nın güçlü bir kadın oluşu ile ilgili sözlerin bulunduğu sonraki bölümler "hırıltılı, boğuk" synthlerle desteklenmektedir, ve Almanca ile İngilizce karışımıdır. Hal Leonard Corporation tarafından yayımlanan nota kağıdına göre "Scheiße", üç dörtlük ölçü işaretiyle ve dakikada 131 tempoluk dans melodisiyle yazılmıştır. Gaga'nın sesi tonal olarak Fa ile Do♯ aralığındadır ve şarkı Do minör ile bestelenmiştir. Şarkı Do minör–Do minör/Do minör–Mi bemol/Sol minör akor dizisini takip etmektedir. "Scheiße", müzik eleştirmenlerinden olumlu geri dönüşler aldı; bazıları şarkıyı albümün öne çıkanı olarak değerlendirdi. "NME"den Dan Martin ayrıca "Scheiße" ile bir Madonna şarkısı arasında benzerlikler bulunduğunu, şarkının "Miss Kittin tarzıyla Madonna’nın 'Erotica' şarkısının harmanlanması" olduğunu, ortaya "mükemmel bir pop şarkısı" ve bir "zafer" çıktığını belirtti. "The Village Voice" "Scheiße"yi albümün "öne çıkanı" olarak adlandırdı; fakat feminist şarkı sözlerinin içtenliğini sorguladı. BBC Music şarkıdan "seks zindanı temalı video etkinliği için yalvaran bir canavar melodisi" olarak söz etti. "Billboard" yazarı Kerri Manson şarkıyı "demode" buldu; fakat nakaratı şiddetle övdü. "The Guardian"dan Tim Jonze da şarkının nakaratını "gülünç şekilde akılda kalıcı" buldu ve bunun şarkının en önemli yönü olduğunu söyledi. Jonze ayrıca şarkıda "çökmüş" olarak tanımladığı Berlin tekno etkileri fark etti. "Rolling Stone"dan Jody Rosen ise nakaratı "zayıf" buldu ve şarkının ritmini "genel Eurodisco gümbürtüsü" olarak değerlendirdi. Gaga'nın Almancası dergi tarafından "Almanca benzeri saçmalık" olarak tanımlandı ve eleştirildi. "Spin" yazarı Caryn Ganz şarkının ilk dizelerini ("I don't speak German, but I can if you like") "çok eğlenceli ve komik" olarak nitelendirdi. "New Jersey Herald"dan Tris McCall "Scheiße"yi "haftanın şarkısı" seçti ve Gaga'nın "Born This Way"den bir sonraki single'ı olarak önerdi; önceki single'lardan "daha az saçma" olmayacağını ekledi. McCall ayrıca Gaga'nın anlamsız şarkı sözlerine dikkat çekti ve bunları liseli bir öğrenci grubunun yapacağı "Kabare" versiyonuyla karşılaştırdı. Son olarak şarkının yapım sürecini övdü. Prefixmag yazarı Craig Jenkins şarkı "karaoke saçmalığını kesip dans pistinde canları okuyor ve "Born This Way"in zamanda yolculuk yapan temasından daha modern bir yaklaşım için kaçınıyor" dedi. Tinymixtapes'ten Ed Commentale şarkıdaki Almaca ile ilgili karışık görüşler belirtti, "şarkıcı Alman halkının dilini pek konuşmuyor; fakat yeni milenyum için onu güncelliyor, bu millete trajik tarihinden aşkın ve dansın yeni dönemine doğru ilerlemesini emrediyor... ['Scheiße'] olgu ve gerçekliğe karşı bir umursamazlığı ortaya çıkarıyor." dedi. "Slate" yazarı Nathan Heller şarkıyı Akdeniz dans parçalarıyla karşılaştırırken şarkının "uluslararası dinleyiciye özel olarak hazırlanmış" olduğunu açıkladı. Tekli olarak yayımlanmamasına rağmen şarkı birçok ülkede listelere giriş yaptı. Gaga "Scheiße"yi "Germany's Next Topmodel"da seslendirdikten sonra şarkı Almanya'da listeye 90. sıradan girdi. "Born This Way"in yayımından sonra "Scheiße" Güney Kore'de 13. sıraya ulaştı. Şarkı ayrıca Birleşik Krallık'ta bir haftalığına 136. sıraya çıktı. ABD'de "Billboard"un Bubbling Under Hot 100 Singles listesinde 11. sıraya, Hot Dance/Electronic Digital Songs listesinde ise 4. sıraya ulaşan şarkı, Kanada'da 67. sıradan listeye girdi. Lady Gaga "Scheiße"yi 6 Haziran 2011'de "Germany's Next Topmodel"ın sezon finalinde söyledi. Üzerinde turkuaz bir peruk, siyah bir şapka ve uzun siyah bir elbise ile iyi aydınlatılmış bir kapıdan çıktı ve bir piyanoya doğru yürüdü. Gaga şarkının sadece Almanca bölümlerini ve ilk bölümünü söyledi, daha sonra dolar banknotlarıyla dekore edilmiş bir piyanoya doğru yürüdü ve "Born This Way"in akustik bir versiyonunu söyledi. Son olarak Gaga "The Edge of Glory"yi söylemeye ve üzerlerinde sırasıyla "seks" ve "para" yazan iki giyotin bulunan podyum boyunca yürümeye başladı. Şarkıcı ilk iki giyotinin içinden geçti, üzerinde "kibir" yazan üçüncü giyotini ise pas geçti. ImpreMedia'dan Ray Rodriguez performans ile ilgili bir değerlendirmesinde "Gaga sahneyi ele geçirdi. Gaga her zaman konuşulacak malzeme veriyor. Gösterisi buna bir istisna olmadı ve bu sefer üzerlerinde "para", "seks" ve "kibir" yazan üç giyotin boyunca yarı çıplak dansçılarıyla dans ederken görülüyor." derken "The Hollywood Reporter"dan Charlie Amter "Gaga Alman hayranlarını büyüledi." dedi. Idolator'dan Becky Bain ise Gaga'yı küçümseyerek "Mankenlerin bulunduğu bir gösteride şarkı söylediğini biliyor, değil mi?" dedi. Almanca benzeri sözlerin bulunduğu dizeler, ilk bölüm ve nakarat, Gaga'nın Las Vegas'taki iHeart Radio müzik festivalindeki performansının başlangıcını oluşturdu. "Scheiße" The Born This Way Ball'da Gaga'nın 2009 yılında çıkan single'ı "Paparazzi"den sonra seslendirildi. Gaga, uzun sarı at kuyruğu saçıyla, üzerinde siyah bir üst ve pantolonla CBS News'ten Miguel Dumaual tarafından "katı dans ritimleri" içerdiği belirtilen karmaşık dans figürleri sergiledi. Yapım görevlileri "Born This Way" albüm kitapçığından alınmıştır. The Lady Is a Tramp "The Lady Is a Tramp" Rodgers ve Hart müzikali "Babes in Arms"dan bir şarkı. Tony Bennett ve Lady Gaga şarkının bir versiyonunu 2011 yılında "Duets II" albümü için kaydettiler. 2012 Yaz Olimpiyatları'nda atletizm - Kadınlar 100 metre 2012 Yaz Olimpiyatları'nda kadınlar 100 metre yarışı, Londra Olimpiyat Stadyumu'nda, 3-4 Ağustos tarihlerinde koşuldu. 100 metre yarışları ön elemelerle başlar; en hızlı on atlet eleme serilerine yükselir. Her seride ilk üç sırayı alanlar ile bunlar dışındaki en hızlı üç isim tur atlar. Müsabaka bu elemelerden sonra yarı final yarışları ile devam eder. Yarı final yarışmalarının ardından finalde yarışacak 8 atlet belirlenir. Ön elemelerden sonra seribaşı isimler derecelere göre belirlenir. Bu sayede çeyrek finalde seribaşı isimlerin aynı ayakta yarışmaları engellenir. İlk turda kulvarlar kura ile belirlenir. Sonraki turlarda ise atletlerin derecelerine göre belirlenir. En iyi seribaşları orta kulvarlarda yarışırlar. Yarışma öncesinde, mevcut dünya ve olimpiyat rekorları aşağıdaki gibydi. Her seride ilk 2 (Q) ve bunların dışında kalan en hızlı 2 atlet (q) tur atlar. Rüzgâr: +0,9 m/s Rüzgâr: -0,2 m/s Rüzgâr: +0,2 m/s Rüzgâr: -1,6 m/s Her seride ilk 3 sıra (Q) ve bunlar dışındaki en hızlı 3 atlet (q) tur atlar. Rüzgâr: +0,4 m/s Rüzgâr: +1,5 m/s Rüzgâr: +1,5 m/s Rüzgâr: +0,7 m/s Rüzgâr: +2,2 m/s Rüzgâr: +1,5 m/s Rüzgâr: +1,3 m/s Her seride ilk 2 sıra (Q) ve bunlar dışındaki en hızlı 2 atlet (q) tur atlar. Rüzgâr: 0,0 m/s Rüzgâr:+1,2 m/s Rüzgâr: +1,0 m/s Rüzgâr: +1,5 m/s Ali LeRoi Ali LeRoi, Amerikalı komedyen, oyuncu ve seslendirme sanatçısı. A Very Gaga Thanksgiving A Very Gaga Thanksgiving 24 Kasım 2011'de ABC'de yayınlanan Şükran Günü özel programı. Lady Gaga'nın fikri olan program, sanatçının hayatı ve müziğinin arkasındaki ilhamı konu alıyor. 22 Kasım 2011'de programın EP'si "A Very Gaga Holiday" yayınlandı. iTunes Store'dan satışa sunulan EP, "Billboard 200"'de 52. sırada yer aldı. Ulusal liberalizm Ulusal liberalizm ya da milliyetçi liberalizm, iki anlamda özgürleştirici bir güç olarak ortaya çıkmıştır. İlk olarak, bu milliyetçilik, ister çokuluslu imparatorluklar isterse sömürgecilik şeklinde olsun, yabancı egemenliğinin ve baskısının her çeşidine karşıdır. İkinci olarak, kendi kendini yönetme idealinden yanadır. Burada ulusun kendini yönetmesi, hükûmetin hem anayasal hem de temsili olması anlamına gelmekteydi. Ayrıca, liberal milliyetçilerle ilgili önemli bir nokta, milliyetçiliği ulusları birbirinden ayıran bir güç olarak görmemeleridir; aksine onlar, ulusal unsurlara bağlı yönetimin barışçı ve istikrarlı bir uluslararası düzenin esası olduğunu düşünüyorlardı. İnsanlık uluslara bölünebilir, ama bu uluslar dışlayıcı veya birbirinden tecrit edilmiş olmaktan ziyade, karşılıklı anlayış ve iş birliği yoluyla birbirlerine bağımlı olmalıdırlar. Liberal paradigma bireysellik ve insan haklarına kolektif varlık (ulus) karşısında üstünlük tanır. Bütün insanlar (ırkları, inançları, sosyal kökenleri ve milliyetleri ne olursa olsun) eşit ahlâkî değere sahiptir. Bireylerin nerede olurlarsa olsunlar aynı statü ve haklara sahip oldukları kabul edilir. Anadolu Ulaşım Anadolu Ulaşım A.Ş., 4 Haziran 2003 tarihinde Orhan Erdoğmuş tarafından kurulan şehirlerarası otobüs şirketi. Türü anonim şirkettir. Anadolu Ulaşım, 4 Haziran 2003 tarihinde Orhan Erdoğmuş tarafından kurulmuş ve ilk seferlerini İzmir, İstanbul ve Ankara şehirleri arasında yapmıştır. Daha sonra, ilk yılının sonunda birçok yeni güzergahta sefere başlamıştır. 2012 yılında Pamukkale Turizm ile birlikte bilet satış yazıhanelerini ve şehir içi servislerini birleştirmişlerdir. Kaktüs Çiçeği (albüm) Kaktüs Çiçeği, Gökçe'nin 1 Şubat 2012 çıkışlı 10 şarkılı stüdyo albümüdür. Albüm Pasaj Müzik etiketiyle yayımlandı. 9 şarkı ve 1 remix'ten oluşan albüm The Kulube ve Babajim stüdyolarında kaydedildi. Albümün yapımcılığını Alen Konakoğlu, masteringini ise Michael Zimmerling yaptı. Albümün ilk klibi ise "Ne Yapardım" şarkısına çekildi. TÃ¼rkiyemspor Türkiyemspor şu anlamlara gelebilir: Nicky Butt Nicholas "Nicky" Butt (d. 21 Ocak 1975, Manchester), İngiliz eski millî futbolcudur. 1992-2011 yılları arasında forma giymiştir. Profesyonel kariyerinde orta saha olarak oynamıştır. Profesyonel futbol kariyerine Manchester United'da başlamış, 12 yıl orada forma giydikten sonra 2004'te Newcastle United'a transfer olmuştur. 2005-06 sezonunda kiralık olarak Birmingham City'de oynamıştır. 2010 yılında Hong Kong'un South China takımına transfer olmuş, bir yıl sonra da futbolu bırakmıştır. Butt, kariyeri boyunca İngiltere millî futbol takımında 39 maça çıkmış, hiç gol atamamıştır. Ayrıca, İngiltere ile birlikte 2002 Dünya Kupası ve Euro 2004'e katılmıştır. Sultan (dizi) Sultan, 28 Mayıs 2012 tarihinde Kanal D'de yayınlanmaya başlayan ve İstanbul Mass Media tarafından yapımı gerçekleştirilen televizyon dizisi. Yönetmenliğini Azime Kanal ve Şengül Halat'ın üstlendiği, senaryosunu ise Yıldız Bayazıt ve Seray Şahiner'in kaleme aldığı dizi, Sultan'ın Şeyhmus ile yaşadığı aşkı ve kendi başına ayakta kalma çabasını konu almaktadır. Nurgül Yeşilçay dizide Sultan; Şahin Irmak ise Şeymus rolüyle başrolde yer almaktadır. Dizinin çekimleri Diyarbakır'da yapılmaktadır ve böylece burada çekilen ilk dizi olma özelliğini taşımaktadır. Dizi 29 Ekim 2012'de bitmiÅŸtir. Sultan rolüyle dizide yer alan Nurgül Yeşilçay, 2012 yılında bir dizide yer almayı düşünmediğini "Hürriyet"'e verdiği röportajta belirtti. Ayrıca kendisine gelen projeyi okumadan bir ay beklettiğini ve sonradan okuyup kabul ettiğini açıkladı. Diziye adını veren ve iki rakip aileden birinin kızı olan Sultan'ı Nurgül Yeşilçay canlandırmaktadır. Sultan'ın kocası olan ve 15 yıl sonra Fransa'dan "oğlum" dediği François'yla geri dönen Şeyhmus rolünü Şahin Irmak oynamaktadır. Settar Tanrıöğen, Sultan'ın babası ve Zülküf'ün çocukluk arkadaşı Aziz rolündedir. Şeyhmus’un annesi, Zülküf’ün karısı Ayşe karakterini Nur Sürer oynamaktadır. Seray Gözler, Aziz'in karısı, Sultan ve Yılmaz dahil dört çocuğun annesi Karaca'yı canlandırmaktadır. Şeyhmus’un babası ve aslen ağa çocuğu olan Zülküf rolünde Orhan Güner yer almaktadır. Merve Altınkaya, İstanbul'daki hayatından kaçmış ve Diyarbakır'a okumaya gelmiş Pınar'ı oynamaktadır. Bilal'in oğlu, Şeyhmus'un yeğeni Kerim rolünde Hüseyin Karaca yer almaktadır. Hande Dane, Mehmet’in karısı ve evin küçük gelini Dicle'yi canlandırmaktadır. Dizi yayınlanan ilk bölümü sonrası sosyal medyada olumlu yorumlar alırken çeşitli açılardan da olumsuz eleştiriler aldı. "Posta" yazarı Mesut Yar, dizinin uzun süredir ekranlarda dayatılan "aşiret-töre-infaz üçgeni"nde gerçekleşen diğer coğrafik dizilerin tersine yarı trajik yarı da komik bir havası olduğunu yazdı. "Radikal"'den Tayfun Atay, dizinin tema ve hikâyesinin özgün olmadığını; dizinin Kürt coğrafyasında geçtiğini ve dizinin belli yerlerinde Kürtçe konuşulabileceğini belirtti. Dizinin "kadın sorunu"nu temel alırken hem "yerli oryantalizm"le hem de "beyaz" feminizmle malûl bir çalışma olduğunu da aynı yazıda ifade etti. Ayrıca yazısını "Keşke bir de Kürtlüğe bakarken oryantalistik, kadınlığa bakarken de etnosentrik (Beyaz Türk) motiflerden uzak durulabilseydi." sözleriyle bitirdi. Dizide konuşulan Diyarbakır ağzına yönelik olumsuz görüşler belirtildi. "Sabah"'tan Yüksel Aytuğ, yazısında Diyarbakırlıların sanal alemde bölgelerine özgü şivenin bu dizide harap edildiğini, bunun saygısızlık olduğunu dile getirdiklerini belirtti. Kendisi de bu görüşü onayladığını yazdı. Mesut Yar ise, her oyuncunun farklı bir şive ya da aksanla konuşuyor olması “Diyarbakır” ağzının bir türlü tutturulamamasına neden olduğunu ifade etti. Bas Dost Bas Dost (31 Mayıs 1989, Deventer), Hollandalı futbolcudur. Şu an Wolfsburg takımında forma giymektedir. 2011-12 sezonunda Heerenveen formasıyla attığı 32 golle Eredivisie'de gol kralı oldu. ve büyük takımların transfer listesine girmeyi başardı. Dost, 1 Haziran 2012 tarihinde Wolfsburg teknik direktörü Felix Magath'ın ısrarıyla Bundesliga takımına 8 milyon € karşılığında transfer oldu ve beş yıllık sözleşme imzaladı. Dost, ayrıca Hollanda U-21 formasını da dört kez giydi ve bir gol attı. Hollanda'da ilk resmi millî maçına 28 Mart 2015 yılında Türkiye karşısında oynadı. Eresus walckenaeri Eresus walckenaeri, Eresidae familyasının Eresus cinsinden zehirli bir örümcek türü. Doğu Akdeniz'de (Türkiye, Yunanistan (Ege Adaları), Suriye, İsrail) ve Afganistan'da dağılım gösterirler. Adı Fransız bilgini Charles Athanase Walckenaer'in (1771–1852) adına ithafendir. Cinsin diğer türleri gibi bu da morfolojik ve ekolojik açıdan oldukça muhafazakâr bir türdür. Erkekler uğur böceği desenli karna ("opisthosoma" ya da "abdomen") sahip; dişilerin karnında tek bir kırmızı şerit bulunur. Dişiler erkekler daha büyük olup en fazla 4 cm dirler. Yetişkin erkekler nisan ayından haziran ayına kadar görülebilirler. Kaya altlarında pembe ağlı boru yuvalarda yaşar. Bir yumurta kesesinde birkaç yüz yumurta bulunur. Ana besinini kırkayak ve böcekler oluşturur. Güney Balkanlar'da Türkiye ile Yunanistan Ege Adalarında, Suriye ile İsrail'de ve Afganistan'da yayılım gösterir. Türkiye'deki üç "Eresus" türünden biridir. Monofiletik "Eresus walckenaeri" türü "E. cinnaberinus" ile "E. sandaliatus" türlerine oldukça benzerdir. Nominat alt tür %6.5 sapma dizisiyle iki büyük filocoğrafik dal olarak ayrılır: Yunanistan-Türkiye dalı ile Suriye-İsrail dalı. Coğrafi ve genetik farklılık arasındaki uyum daha çok Ege Adaları popülasyonlarında ve Yunanistan ile Türkiye anakarasındaki popülasyonlarda gözlenmiştir. Dinî liberalizm Dinî liberalizm, dine eleştirel, rasyonel ve hümanistik şekilde yaklaşım şeklidir. WC WC ÅŸu anlamlara gelebilir: Eresus sandaliatus Eresus sandaliatus, Eresidae familyasının Eresus cinsinden Avrupa'da ve Türkiye'de yaşayan zehirli bir örümcek türü. Erkeklerinin kırmızı karnının ("opisthosoma" ya da "abdomen") üstü uğur böceği desenlidir ve ergin hâlde eylül başlarında görülürler. Cinsin diğer türleri gibi bu da morfolojik ve ekolojik açıdan oldukça muhafazakâr bir türdür. Erkekler uğur böceği desenli karnı ("opisthosoma" ya da "abdomen") olduğu için oldukça çekici; dişiler ise tekdüze siyah bir görünüme sahiptir. Dişi 10–16 mm, erkek ise 6–9 mm uzunluğundadır. Yeraltı boru yuvalarda yaşar. Üstte yuva girişi çok daha geniş kribellum ipeğiyle kaplıdır. Erginleşmiş erkeklere eylül başlarında rastlanır ve gelecek yılın mayıs-haziran aylarında çiftleşmek için dişi aramaya başlar. Ana besinini kırkayak ve böcekler oluşturur. Avrupa'da İngiltere'den güney Norveç'te ve kuzey İtalya'ya kadar yayılım gösterir. Türkiye'deki üç "Eresus" türünden biridir. Soy tehlikesi bulunduğundan Britanya IUCN Kırmızı Listesinde tehlikedeki türler kategrosinde değerlendirilir. Guylian Guylian () 1960 yılında Guy Foubert tarafından kurulmuş Belçikalı çikolata üreticisi. Şirketin adı Foubert'in ilk adı (Guy) ve eşinin adı Liliane'in birleştirilmesiyle oluşturulmuştur. En ünlü ürünleri deniz kabuğu şeklinde her biri şekilleri dışında renk ve dağılım olarak birbirinden özgün olan pralinleridir. Guylian, 'nin 1999 yılından beri büyük bir destekçisidir. 2008 Yılında Güney Koreli Lotte Confectionery şirketi 164 milyon dolar karşılığında satın aldı. 1938 yılında Sint-Niklaas'lı bir fırıncının oğlu olarak dünyaya gelen Guy Foubert, Anvers Şekerleme ve Pastanecilik Okulu'nda yeteneklerini geliştirdi. Eğitimi henüz bitmemişken bile yerel marketlerde el yapımı çikolatalı trüfler satmaktaydı. Guylian Çikolatacılık ise, 1960 yılında gelin ve damatın ilk isimlerinin (Guy ve Liliane) birleştirilmesiyle oluştu. Evde yaptıkları küçük bir pralin üretimiyle ve truffle'lar ile işe başladılar. Şirketin simgesi bir deniz atıdır ve kullanımı dünya çapında telif hakkıyla korunmuştur. Kuyruklarının gerçek deniz atlarının tersi yöne kıvrılmasıyla ayırt edilir. Guylian hediye kutusunda pralinler, ayrı ayrı paketlenmiş çikolatalar, çikolata barlar, çikolata truffle'lar ve napolitenler üretir. Guylian'ın en ünlü çikolataları deniz kabuklarıdır. Guy Foubert'in 60'larda yarattığı orijinal fındıklı pralinin yanı sıra günümüzde diğer aromalar da satılmaktadır. Eresus moravicus Eresus moravicus, Eresidae familyasının Eresus cinsinden Avrupa'da yaşayan zehirli bir örümcek türü. Geçmişte Eresus kollari ve Eresus sandaliatus türleriyle birlikte "Eresus cinnaberinus" adı altında tek türde toplanırken 2008 yılından itibaren ayrı tür olarak sınıflandırılır. Cinsin diğer türleri gibi bu da morfolojik ve ekolojik açıdan oldukça muhafazakâr bir türdür. Erkekler uğur böceği desenli karnı ("opisthosoma" ya da "abdomen") olduğu için oldukça çekici; dişiler ise tekdüze siyah bir görünüme sahiptir. Dişi 5,9-9,9 mm, erkek ise 3,5-5,6 mm uzunluğundadır. Yeraltı boru yuvalarda yaşar. Üstte yuva girişi çok daha geniş kribellum ipeğiyle kaplıdır. Erginleşmiş erkeklere eylül başlarında rastlanır ve gelecek yılın mayıs-haziran aylarında çiftleşmek için dişi aramaya başlar. Ana besinini kırkayak ve böcekler oluşturur. Avrupa'da güney Avusturya, Çek Cumhuriyeti, Slovakya ve Macaristan'da yayılım gösterir. Living Things Living Things, Amerikalı ünlü rock grubu Linkin Park'ın beşinci stüdyo albümüdür. Yapımcılığını, A Thousand Suns (2010) ve Minutes to Midnight (2007) albümlerinde olduğu gibi Mike Shinoda ve Rick Rubin üstlenmiştir. Albüm 20 Haziran 2012'de Warner Bros. Records ve Machine Shop Recordings etiketleri ile Japonya'da, akabinde tüm dünyada yayınlanmıştır. Albümün ilk single'ı olan Burn It Down 16 Nisan 2012'de yayınlanmıştır. Linkin Park'ın büyük bir değişim geçirdiği ve bu değişim ile birlikte nu-metal tarzından kopup alternatif ve elektronik alanında yepyeni şarkılara imza atacağını kanıtlayan albümdür. Hayranları tarafından bir önceki 2010 tarihli A Thousand Suns albümünden sonra büyük bir başarı elde etmiştir. Bunun en büyük nedeni önceki albümün iki açılış şarkısı olan The Requiem ve The Radiance şarkılarının introdan oluşmasıydı. Bu albümde ise tek intro'nun Tinfoil olması hayranları tarafından büyük ilgiyle karşılandı. Paul Lambert Paul Christopher Lambert (d. 7 Ağustos 1969, Glasgow), İskoç eski futbolcu, teknik direktör. Profesyonel futbolculuk kariyerine 1985 yılında, St. Mirren'da başladı. 1986-87 sezonunda Scottish Cup şampiyonluğu yaşayarak kariyerindeki ilk kupayı kazandı. Sekiz yıl boyunca giydiği St. Mirren formasıyla 227 lig maçında göre alırken, 14 gol kaydetti. 1993 eylülünde, 250.000 sterlin ve Jimmy Gardner karşılığında Motherwell'e transfer oldu. Buradaki ilk sezonu olan 1993-94 sezonunda Motherwell, ligi üçüncü sırada tamamladı. Ertesi sezon teknik direktör Tommy McLean'in ayrılıp, yerine Alex McLeish'in gelmesiyle ligde ikinci olan takım; 1933-34 sezonunda bu yana en iyi derecesini elde etti. Bu ikincilikle 1994-95 UEFA Kupası'nda mücadele etmeye hak kazanan ekip, ön eleme turunda Faroe Adaları takımlarından Havnar Bóltfelag'ı elese de birinci turda karşılaştığı Almanya takımı Borussia Dortmund'a elendi. 1996 yılında, Bundesliga'da mücadele eden ve Ottmar Hitzfeld'in teknik direktörlüğündeki Borussia Dortmund'a transfer oldu. Burada defansif orta saha olarak görev alan Lambert, 1996-97 sezonunda UEFA Şampiyonlar Ligi şampiyonluğu yaşadı. Bu sayede Lambert, hem bu seviyedeki Avrupa kupasını yabancı bir kulüpte oynarken kazanan ilk Britanyalı hem de Şampiyonlar Ligi'nin kurulduğu 1992 yılından beri bu kupayı kazanan ilk Britanyalı futbolcu oldu. Alman ekibinde geçirdiği yaklaşık bir buçuk sezonda 44 lig maçına çıkan Lambert, ligdeki tek golünü Werder Bremen'e karşı kaydetti. 1997'nin kasım ayında ülkesi İskoçya'nın takımlarından Celtic ile anlaştı. İlk sezonunda lig ve İskoçya Kupası şampiyonlukları yaşadı. 2005 yılına kadarki süreçte ise toplamda dört lig, ikişer İskoçya Kupası ve Scottish League Cup şampiyonlukları yaşayan Lambert, 2002 yılında İskoç Futbol Yazarları Derneği Yılın Futbolcusu ödülünün sahibi oldu. Takımının Porto'ya 3-2 kaybettiği 2003 UEFA Kupası Finali'ne Celtic kaptanı olarak çıktı. 2005-06 sezonunu Livingston'da geçirmesinin ardından futbolculuk kariyerini sonlandırdı. İskoçya forması altındaki ilk maçına 21 Mayıs 1995'te, Kirin Kupası kapsamında ev sahibi Japonya karşısında çıktı. 24 Mayıs'taki Ekvador maçında da ikinci kez millî takım formasını giymişti. 1998 FIFA Dünya Kupası elemelerinde düzenli olarak görev almaya başladı. Elemeler sonucunda 1998 FIFA Dünya Kupası'na katılmayı başaran İskoçya'nın 23 kişilik kadrosunda da kendisine yer bulan Lambert, gruptaki maçların tamamında forma giydi. Ancak İskoçya, sadece Norveç beraberliği sonrası aldığı bir puanla grubunda sonuncu olarak turnuvaya veda etti. 2000 Avrupa Futbol Şampiyonası, 2002 FIFA Dünya Kupası ve 2000 Avrupa Futbol Şampiyonası elemelerinde mücadele etti. Ancak tüm bu elemelerde başarısız olan İskoçya, bu üç turnuvaya da katılma şansını elde edemedi. 7 Haziran 2002'de, Faroe Adaları ile oynanan ve 2-2 sona eren maçta, millî takımdaki tek golünü atan Lambert, 2003 yılına kadar toplamda 40 kez A millî takım formasını giydi. Futbolculuk kariyerini sürdürdüğü esnada antrenörlük lisansı alan Lambert, 1 Haziran 2005'te Livingston teknik direktörü Norrie McWhirter'ın yerine takımın teknik direktörlüğüne getirildi. Ancak 2006'nın şubat ayında, takımın başında olduğu sürede iki galibiyet elde etmesini üzerine görevine son verildi. 30 Haziran 2006'da Wycombe Wanderers'ın başına geçti. Takımı, 2006-07 sezonunda EFL Cup'ta çeyrek finale kadar taşımayı başardı. 20 Mayıs 2008'de, EFL League One'a yükselen dördüncü takımı belirlemek amacıyla oynanan play-off'larda takımının Stockport County'e elenmesi üzerine görevinden ayrıldı. 9 Ekim 2008'de, Football League One takımlarından Colchester United'ın teknik direktörlüğüne getirildi. 2008-09 sezonunu orta sıralarda tamamlayan takım, 18 Ağustos 2009'da oynanan 2009-10 sezonunun ilk maçında Norwich City karşısında 7-1'lik gib galibiyet aldı. Bu maçın ardından görevine son verilen Bryan Gunn yerine Norwich City'nin yeni teknik direktörü oldu. Sezonu şampiyon olarak tamamlayan takım, bir sonraki sezonda EFL Championship'te mücadele etmeye hak kazandı. 1 Haziran 2010'da, kulübüyle olan sözleşmesini uzattı. 2010-11 sezonunda ligi ikinci sırada tamamlayan Norwich City, Premier League'e yükseldi. Sezonun bitimiyle birlikte Lambert'ın kulübüyle olan sözleşmesi tekrar uzatıldı. 2012 yılında, kulübün sembol isimlerinin yer aldığı Norwich City Hall of Fame üyesi oldu. Öte yandan takım, Premier League'in 2011-12 sezonunu 12. sırada tamamladı. Ligin sonlanmasının ardından, 31 Mayıs 2012'de sunduğu istifası, kulüp yönetimi tarafından reddedildi. 2 Haziran 2012'de, yaklaşık iki hafta önce görevinden ayrılan Alex McLeish'in yerine Aston Villa teknik direktörlüğüne getirildi. 11 Şubat 2015'te kulüp tarafından görevine son verildiği duyuruldu. Sopot, Kumanova Sopot (Makedonca: Сопот; Arnavutça: Sopoti) Makedonya’nın kuzeyinde Sırbistan sınırına yakın bir köydür. Son dönemde, yaşanmış olan iç çatışma gibi sebeplerle nüfusu azalmış olan bir yerdir. Üsküp-Belgrad otoyolunun doğusunda konumlanır. 1994 yılında köy 1000'den fazla nüfusa sahipti. 2010 yılında 318 nüfusludur. Sopot köyünde bir zamanlar faal olan Kadiri tekkesi günümüzde bakımsızdır. Bu tekkede, vaktinde şeyhlik yapan Şeyh Davut, Şeyh Kadri ve Şeyh Numan’a ait bir türbe bulunmaktadır. Üsküp ulema meclisinin 1939 yılındaki raporuna dayanarak Ohri’de bir Kadiri tekkesinden söz edilse de, bu tekkeden bir kalıntı bulunmamaktadır. 18-19 yüzyıl civarında inşa edildiği düşünülen cami, 1950-1960 yıllarında yenilenmiştir. Köy ahalisi için önemli bir yerdir. Köyün kuzeyinde kilise kalıntılar vardır. Buradan da köy etrafında bir zamanlar açık kilisenin olduğu anlaşılmıştır. Kumanova kentine bağlı Sopot köyünde, 1944 yılında Sırp milisler tarafından öldürülen 64 Arnavut için 64 yıl aradan sonra anıt mezar yaptırılıyor. Sopot'ta akrabalarını kaybeden, bu nedenle bu köyde yapılacak anıt mezarın inşasına öncülük eden Şükrü Luti, yaptığı açıklamada, II. Dünya Savaşı'nda Sırplar tarafından öldürülen 64 köylüyü unutmamak ve unutturmamak için harekete geçtiklerini, bu kapsamda cenazelerin gömülü olduğu yerleri aradıklarını söyledi. O dönemin tanıklarını bularak, kimin nerede öldürüldüğünü belirlemeye çalıştıklarını belirten Luti, hâlen 58 kişinin cenazesini çıkardıklarını, 1 kişinin gömülü olduğu alanı kesinleştirdiklerini, 5 kişinin cenazelerinin bulunduğu yeri ise bölge olarak belirlediklerini bildirdi. Luti, cenazeleri bulundukları yerlerden çıkardıktan sonra dinî kurallar çerçevesinde köyün yakınlarındaki bir tepede toprağa verdiklerini ifade ederek, "Cenazelerin gömüldüğü yere anıt mezar yaptırıyoruz. Anıt mezarın açılışını ekim ayında yapacağız. Burada yatan şehitlerimizin yakınlarının büyük çoğunluğu Bursa'da yaşıyor. Hepsini açılış törenine bekliyoruz" dedi. Olayların gerçekleştiği dönemde yaşayan ve Sırp saldırılarından kaçarak kurtulan Bayram Aguşi de 1944 yılını hiç unutamadığını, ölen arkadaşları için hala gözyaşı döktüğünü söyledi. Bayram Aguşi, o döneme ilişkin bir anıyı şöyle anlattı: "Saldırılar yüzünden Sopot'tan kaçan Hüseyin Seydiu ve 3 arkadaşı, ailelerini görmek için bir akşamüstü köye geldiler. Ancak sürekli gözetlendiği için Sırp milisler hemen köyün etrafını sardı. Hüseyin Seydiu'nun ve diğer gençlerin aileleri Sırp komşularından yardım istediler, ama sonuç alamadılar. Bunun üzerine akrabaları Hüseyin Seydiu'ya, 'Baban Sırplar tarafından öldürüldü. Ailenin tek direği sen kaldın. Senin yüzünde sakal yok. Şalvar verelim, başörtü tak, kadın kılığına gir seni kimse tanımaz' önerisinde bulundu. Hüseyin bu öneriyi, 'Hayır olmaz. Eğer benim erkek olduğum ortaya çıkarsa Sırplar başta Sopot olmak üzere ülkedeki tüm Müslüman kadınları soymaya kalkar, namuslarıyla oynar. Kurşun erkek içindir' diyerek geri çevirdi. Hüseyin, Sırp milisler tarafından evinden zorla alındı. Bir tepeyi geçtikten sonra silah sesleri duyuldu ama cenazesi bulunamamıştı. Anıt mezarla birlikte ölen 64 şehidimizin ruhu şad oldu. Mekânları cennet olsun. Onlar, kadınlarının namusunu düşünerek kurtulma ihtimalleri varken namus için ölmeyi tercih ettiler." Haziran 2014' te basılan "SOPOT (1944 Sonbaharı) 18 Tanığın İtirafları " kitabında soykırıma canlı şahit olan 18 tanığa ulaşılarak, katliamın acı gerçekleri kitabın yazarı Cafer ÜMERİ tarafından yazıya dökülmüştür. Ayrıca tanıklarla yapılan konuşmaların video kaydı alınıp, tanıklara ve katliamda can veren kişilerin yakınlarına kitapla birlikte hediye edilmiştir. Alüminotermik yöntem Aluminotermik yöntem, krom(III) oksidin (CrO) kroma redüklendiği yöntemin adıdır. Kromik oksit, toz aluminyum ile 3:1 oranında karıştırılarak bir potanın içine yerleştirilir. Baryum peroksit (BaO) ve magnezyum tozu bu karışıma ilave edilir. Radyasyonla ısı kaybını önlemek için potanın etrafı dışarıdan kum ile sarılır. Karışım, bir magnezyum şerit vasıtasıyla ateşlenir. Proses sırasında açığa çıkan büyük miktardaki ısı ile kromik oksit kroma redüklenir. Ergimiş krom potada toplanırken, aluminyum oksit curuf halinde uzaklaştırılır. Toplam reaksiyon: ÅŸeklindedir. Kafkas Ãœniversitesi Kafkas Üniversitesi şu anlamlara gelebilir: El Karak El Karak (Arapça: الكرك, "al-Kárāk") ya da Al Karak, Dera İli'nin, Dera İlçesi'ne bağlı bir kasabadır. 657 metrelik (2,158 ft.) bir rakıma sahiptir. 2010 hesaplamalarına göre 8,852 kişilik bir nüfusa sahiptir. İlin başkenti Dera'nın, 30 kilometre kadar kuzeydoğusunda, ilin, İzra İlçesi'nin, büyük kasabalarından Hirak'ında yaklaşık 11 kilometre, güneybatısında bulunur. Yeni şehirleşmeye ve kalabalıklaşmaya başladığı ve kırsal özelliklerini yitirmediği için kasaba olarak sınıflandırılan Suriye yerleşkelerindendir. El Karak tarihi çok eskiye dayanmaz. Hala devam etmekte olan Suriye Ayaklanması'nda çeşitli roller almıştır. 2011-2013 Dera ili çatışmaları sırasında çeşitli küçük çatışmalara sahne olan El Karak, bunlar dışındaki en büyük rolünü, 20 Nisan 2012 Dera İli saldırıları adı altında gerçekleşen, kimliği belirsiz muhaliflerce yapılan saldırılarda oynamıştır. Kasaba yakınlarında, hükûmet güçlerine yapılan bu kimliği belirsiz muhalifler bir silahlı grup tarafından yapılan bombalı saldırıda, 5 Beşşar Esad yanlısı hükûmet askeri hayatını kaybetmiştir. 2012 Yaz OlimpiyatlarÄ±'nda atletizm - Erkekler 200 metre 2012 Yaz Olimpiyatları'nda 200 metre erkekler yarışı Londra'da gerçekleştirilecek. 7-9 Ağustos tarihlerinde Londra Olimpiyat Stadyumu'nda koşulacak yarışta kısa mesafe koşucuları yer alacak. 200 metre yarışları 1. tur elemeleri ile başlar. Her seride ilk üç sırayı alanlar ile sonraki en hızlı 8 atlet ikinci tura yükselir. Müsabaka bu elemelerden sonra 2. tur ayakları ile devam eder. Her seride ilk üç sırayı alanlar ile sonraki en hızlı 4 atlet yarı finale yükselir. Yarı final yarışmalarının gerçekleştirilecek 2 ayaktan sonra serilerinde ilk 4 sırayı alan atletler finale yükselir. 1. tur elemelerinden sonra seribaşı isimler derecelere göre belirlenir. Bu sayede 2. turda seribaşı isimlerin aynı ayakta yarışmaları engellenir. İlk turda kulvarlar kura ile belirlenir. Sonraki turlarda ise atletlerin derecelerine göre belirlenir. En iyi seribaşları orta kulvarlarda yarışırlar. Yarışma öncesinde, mevcut dünya ve olimpiyat rekorları aşağıdaki gibidir. 2012 Yaz Olimpiyatları'nda atletizm - Kadınlar 200 metre 2012 Yaz Olimpiyatları'nda 200 metre kadınlar yarışı Londra'da gerçekleştirilecek. 6-8 Ağustos tarihlerinde Londra Olimpiyat Stadyumu'nda koşulacak yarışta kısa mesafe koşucuları yer alacak. 200 metre yarışları 1. tur elemeleri ile başlar. Her seride ilk üç sırayı alanlar ile sonraki en hızlı 8 atlet ikinci tura yükselir. Müsabaka bu elemelerden sonra 2. tur ayakları ile devam eder. Her seride ilk üç sırayı alanlar ile sonraki en hızlı 4 atlet yarı finale yükselir. Yarı final yarışmalarının gerçekleştirilecek 2 ayaktan sonra serilerinde ilk 4 sırayı alan atletler finale yükselir. 1. tur elemelerinden sonra seribaşı isimler derecelere göre belirlenir. Bu sayede 2. turda seribaşı isimlerin aynı ayakta yarışmaları engellenir. İlk turda kulvarlar kura ile belirlenir. Sonraki turlarda ise atletlerin derecelerine göre belirlenir. En iyi seribaşları orta kulvarlarda yarışırlar. Yarışma öncesinde, mevcut dünya ve olimpiyat rekorları aşağıdaki gibidir. Rüzgâr: -0.2 m/s Stegodyphus lineatus Stegodyphus lineatus, Eresidae familyasının Eresus cinsinden Avrupa'dan Tacikistan'a kadar yaygın olan ve Türkiye'de de rastlanan bir örümcek türü. Asya, Afrika ve Amerika'da görülen "Stegodyphus" cinsinin Avrupa'daki tek türüdür. Erkekler 12 mm, dişiler ise 15 mm kadardır ve her iki eşey de birbirine oldukça benzer. Erkeklerin alnı biraz daha soğanımsıdır. Renk beyazımsı ya da siyahımsı. Genellikle az dikenli çalı çırpı üzerinde 30 cm çapında ağ örer Güney Akdeniz bölgesinden (Barselona'nın güneyi, Girit dahil güney Yunanistan ve Türkiye) ve 8Kuzey Afrika'dan Tacikistan'a kadar yayılım gösterir. Türkiye'de Eresidae familyasının 4 türünden biridir. Yaz OlimpiyatlarÄ±'nda atletizm Atletizm, modern Olimpik hareketin başlangıcı olan 1896 Yaz Olimpiyatları'ndan beri her Yaz Olimpiyat Oyunları' nda gerçekleştirilmiştir. Modern atletizm programında koşu, yürüyüş ve alan (atlama ve atma) yarışları düzenlenmektedir. 2012 Yaz OlimpiyatlarÄ±'nda atletizm - Erkekler 400 metre 2012 Yaz Olimpiyatları'nda 400 metre erkekler yarışı Londra'da gerçekleştirilecek. 4-6 Ağustos tarihlerinde Londra Olimpiyat Stadyumu'nda koşulacak yarışta kısa mesafe koşucuları yer alacak. 400 metre yarışları 1. tur elemeleri ile başlar. Her seride ilk üç sırayı alanlar ile sonraki en hızlı 3 derece yarı finale yükselir. Müsabaka bu elemelerden sonra yarı final serileri ile devam eder. Üç seri halinde koşulan yarı finalde ilk 2 sırayı alanlar ile sonraki en hızlı 2 atlet finale yükselir. 1. tur elemelerinden sonra seribaşı isimler derecelere göre belirlenir. Bu sayede yarı finalde seribaşı isimlerin aynı ayakta yarışmaları engellenir. İlk turda kulvarlar kura ile belirlenir. Sonraki turlarda ise atletlerin derecelerine göre belirlenir. En iyi seribaşları orta kulvarlarda yarışırlar. Bir üst tura çıkmak için ilk üç sırayı almak gerklidir ve(Q)simgei ile gösterilmiştir. En hızlı üç sporcu bir üst tura cıkmaya hak kazanır ve(q) simgesi ile gösterilmiştir. [a] Ahmed Mohamed Al-Merjabi yarışı ayağındaki sakatlık dolayısı ile terk etti. Bir üst tura çıkmak için ilk iki sırayı almak gerklidir ve(Q)simgei ile gösterilmiştir. En hızlı iki sporcu bir üst tura cıkmaya hak kazanır ve(q) simgesi ile gösterilmiştir. Olimpiyat tarihinde üçüncü kez ABD ülkesinden hiçbir sporcu finalde yarışmaya hak kazanamamıştır. 2012 Yaz Olimpiyatları'nda atletizm - Kadınlar 400 metre 2012 Yaz Olimpiyatları'nda 400 metre kadınlar yarışı, 3-5 Ağustos tarihlerinde Londra Olimpiyat Stadyumu'nda koşuldu. 400 metre yarışları 1. tur elemeleri ile başlar. Her seride ilk üç sırayı alanlar ile sonraki en hızlı 3 derece yarı finale yükselir. Müsabaka bu elemelerden sonra yarı final serileri ile devam eder. Üç seri halinde koşulan yarı finalde ilk 2 sırayı alanlar ile sonraki en hızlı 2 atlet finale yükselir. 1. tur elemelerinden sonra seribaşı isimler derecelere göre belirlenir. Bu sayede yarı finalde seribaşı isimlerin aynı ayakta yarışmaları engellenir. İlk turda kulvarlar kura ile belirlenir. Sonraki turlarda ise atletlerin derecelerine göre belirlenir. En iyi seribaşları orta kulvarlarda yarışırlar. Mücadeleler öncesi mevcut rekorlar şu şekildeydi: Her seride ilk 3 (Q) ve bunlar dışındaki en hızlı 3 (q) atlet tur atlar. Her seride ilk 2 (Q) ve bunlar dışındaki en hızlı 2 (q) atlet tur atlar. Stegodyphus Stegodyphus, Eresidae familyasından, Eski Yeni Dünya'da 21 türü olan bir örümcek cinsidir. Afrika ile Asya'da daha fazla, Avrupa ve Brezilya'da daha az türü vardır. "World Spider Catalog"a göre türleri: Türkiye'de tek türü ("Stegodyphus lineatus") bulunur. Eresoidea Eresoidea, 3 familya ve 349 (ya da 381) tür ile temsil edilen sekiz gözlü örümcek üst familyası. Türkiye'de her üç familyadan da örnek bulunur. Eresidae familyasından 2 cins 4 tür, Oecobiidae familyasından 2 cins 6 tür, Hersiliidae familyasından 1 cins 2 tür olmak üzere toplam 5 cins ve 12 tür bulunur 2012 Yaz OlimpiyatlarÄ±'nda atletizm - Erkekler 800 metre 2012 Yaz Olimpiyatları'nda erkekler 800 metre yarışı 6-9 Ağustos tarihlerinde Londra Olimpiyat Stadyumu'nda koşuldu. 800 metre yarışları 1. tur elemeleri ile başlar. Her seride ilk iki sırayı alanlarla, sonraki en hızlı sekiz derece yarı finale yükselir. Müsabaka bu elemelerden sonra yarı final serileriyle devam eder. Üç seri halinde koşulan yarı finalde ilk ilk sırayı alanlarla, sonraki en hızlı iki atlet finale yükselir. Finalde toplam sekiz atlet yarışır. Atletlerin daha önce yaptıkları derecelere göre seri başı durumları belirlenir. 1. tur elemelerinden sonra seri başı isimler bu turdaki derecelere göre belirlenir. Bu sayede yarı finalde seri başı isimlerin aynı ayakta yarışmaları engellenir. Bir üst tura çıkmak için ilk üç sırayı almak (Q) gereklidir. İlk üç sıra dışındaki en hızlı üç sporcu da (q) bir üst tura çıkmaya hak kazanır. Bir üst tura çıkmak için ilk iki sırayı almak (Q) gereklidir. Bu sporcular dışındaki en hızlı iki sporcu daha (q) bir üst tura çıkmaya hak kazanır. 2012 Yaz Olimpiyatları'nda atletizm - Kadınlar 800 metre 2012 Yaz Olimpiyatları'nda kadınlar 800 metre yarışı, 8-11 Ağustos tarihlerinde Londra Olimpiyat Stadyumu'nda koşuldu. 800 metre yarışları 1. tur elemeleri ile başlar. Her seride ilk 2 sırayı alanlar ile sonraki en hızlı 8 derece yarı finale yükselir. Müsabaka bu elemelerden sonra yarı final serileri ile devam eder. Üç seri halinde koşulan yarı finalde ilk 2 sırayı alanlar ile sonraki en hızlı 2 atlet finale yükselir. Finalde toplam 8 atlet yarışır. Atletlerin daha önce yaptıkları derecelere göre seribaşı durumları belirlenir. 1. tur elemelerinden sonra seribaşı isimler bu turdaki derecelere göre belirlenir. Bu sayede yarı finalde seribaşı isimlerin aynı seride yarışmaları engellenir. Her seride ilk üç sıra (Q) ve bunlar dışındaki en hızlı altı (q) atlet tur atlar. Her seride ilk iki (Q) ve bunlar dışındaki en hızlı iki (q) atlet tur atlar. Oecobiidae Oecobiidae, 2
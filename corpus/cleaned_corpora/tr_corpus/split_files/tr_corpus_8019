ya da Karayit bir Yahudi mezhebidir. Karaim terimi İbranice "Ba'alei ha-Mikra" (yazıtların halkı) eşanlamı ile bilinir. Karaimler, Yahudilerin ana din kitabı olan Tora Yazıtları'ndan başka bir kaynak tanımaz, sözel kuralları kendi inancı için bağlayıcı bulmazlar. Yahudiliğin diğer kutsal kitabı olan, ancak sözel gelenek ve kuralların bir derlemesini oluşturan Talmud, Karaimlerce tanınmamaktadır. Tek kaynakları Tevrat olduğundan bazı dinî bayramları farklı biçimde kutlarlar. Bir takım dinî gelenek ve göreneklere özellikle uymadıklarını belirtmelerinden dolayı diğer Yahudilerce ayrıksı bir mezhep olarak görülür. 8. yüzyıl'da Irak'ta doğan ve Tanah'ı dini hükümlerin yegane kaynağı kabul eden Yahudi mezhebidir. Mezhebin İbranice ismi olan Kara'im (okuyanlar) "okumak" anlamındaki "kara" kökünden türediği ve müntesiplerinin Tanah'ı (Ahd-ı Atik) çok okuduklarını belirtmektedir. Ayrıca kelimenin kökünde "davet etmek" manasının da bulunduğu ve Kara'im isminin "davet ediciler" anlamına geldiği de ileri sürülmektedir. Müntesiplerine "kutsal metinlerin çocukları" manasında Benei Mikra, Ba'ale Mikra isimlerini de verilmiştir. Kara'im ismi Arapça'da Karrai, Karra'un, Kuman-Kıpçak Türkçesinde Karaylar, Batı dillerinde Karaite, Caraime gibi kelimelerle karşılanmıştır. Mezhebin doğmasında bir takım dini siyasi ve içtimai sebepler etkili olmuştur. Irak bölgesinin İran ve Bizans'ın etki alanından çıkmasıyla mabedin yeniden inşası ve Kudüs'e dönüş gibi Mesihi beklentiler hayal kırıklığına dönüşmüştür. Sosyal ve ekonomik problemler yaşayan bölgedeki Yahudi topluluğu, kendilerini Abbasi halifesine karşı temsil eden cemaat başkanlığının ve Talmud akademilerindeki alimlerin tavırlarından rahatsız olmuşlardır. Abbasilerin Irak'ın kuzeydoğusundaki dağlık bölgeleri iskana açmasıyla Yahudiler farklı mülteci etnik unsurlarla bir arada yaşamak zorunda kalmışlardır. Bu hususların, geleneksek Yahudiliğe karşı Anan ben David tarafından sadece yazılı Tevrat'ın dinde kaynak olduğunu savunan bir yapılanmanın ortaya çıkmasına yol açtığı ifade edilmektedir. Rabbani kaynaklarına göre 8.yüzyılın ikinci yarısında Irak'taki Yahudi toplumunun başkanı İshak Harkavi'nin ölümü üzerine Talmud akademisinin ileri gelenleri cemaat başkanlığı için, yaşça büyük ve daha bilgili olmasına rağmen Anan'ı değil mütevazı bir kişiliğe sahip olan kardeşi Hananiya'yı tercih etmişlerdir. İtirazı üzerine Abbasi halifesi tarafından hapse atılan Anan, kendisini Halifeye affettirdikten sonra Talmudçu geleneğe karşı kendi din anlayışını belirlemeye ve taraftar toplamaya başlamıştır. Rabbaniler'in bu iddiasına karşılık Kaufman Kofler, Karailiğin sadece şahsi ihtiraslar sonucu ortaya çıkmış bir muhalefet hareketi olarak görülmesinin doğru olmadığını, Talmudçuluğa karşı gelişen tabi bir reaksiyon olarak kabul edilmesini belirtmiş, bu mezhebin Tanah'ın yegane dini otorite oluşuna vurgu yaparak Yahudilik tarihinde kutsal metne yönelik, çalışmalara ivme kazandırdığına da dikkat çekmiştir. Rabbani anlayışına muhalefet eden daha önceki mezheplerden etkilendiğini söyleyen bu yeni hareket, 8. yüzyılda Müslümanların hakim olduğu coğrafyada önce "Ananniye" adıyla ortaya çıkmış, 9. yüzyılın ilk yarısında ise "Karaim" ismini almıştır. Karai kaynaklarına göre Anan, Rabbani anlayışına karşı faaliyetlerine başlayınca baskı ve işkenceye maruz kaldığından Halife Mansur'un izniyle Bağdat'tan ayrılarak Kudüs'e yerleşti. Taraftarlarından bazıları Filistin, Suriye, Mısır, Bizans, İran, Ermenistan ve Kafkasya'ya dağılarak bu yeni hareketin propagandasını yaptı. Anan'dan sonra 9. yüzyılda yetişen güçlü şahsiyetler kendi aralarında ayrılığa düşmekle onun hareketini bir mezhep haline dönüştürdüler. Karaylığın ilk filizlendiği yerler İran, Ermenistan ve Kafkasya bölgeleridir. 9. yüzyılda yaşayan ve Karay adını ilk defa kullanan Benjamin en-Nihavendi ve öğrencisi Daniel el-Kumusi İran Karaylarının yetiştirdiği önemli şahsiyetlerdendir. Kudüs, Filistin ve Suriye bölgelerinde Karaylık 9. yüzyıla kadar yayılmaya devam etti. Suriye'deki Karayların bir kısmı 10. yüzyıldan itibaren Bizans topraklarına göçtü. 1099 yılında Haçlılar Kudüs'ü işgal ettiklerinde Rabbani Yahudilere yaptıkları zulmü Karaylara da uyguladılar, bunun üzerine cemaatin büyük bir kısmı Mısır'a ve Kuzey Afrika'nın diğer bölgelerine doğru ilerledi. 11. yüzyılda Karaylığı benimseyen bir Yahudinin gayretiyle Karaylık İspanya'da yayıldı, ancak 12. yüzyılda İspanyolların baskılarıyla Karaylar bölgeyi terk etti. Bizans Karaylığının aslını Irak, Filistin ve Suriye'den 9. yüzyılda başlayan ve 10. yüzyılda yoğunlaşan göçler oluşturmuş, zamanla onlar yerli Rum unsurlara da katılmıştır. İstanbul Osmanlıların eline geçince Karaylık için önemli bir merkez haline gelmiş ve Edirne, Kocaeli, Kırım gibi bölgelerden göçler gelmiştir. 11. yüzyılın sonlarında başlayan, 12. yüzyılı da kapsayan dönemde Bizanslı Karaylar Kudüs'e gidip Arapça ve İbranice öğrenerek Arapça Karay kaynaklarını İbraniceye tercüme etmişlerdir. Aynı dönemde yaşayan ve Karaylığın esasları belirlemeye çalışan ilk alim olduğu kaydedilen Yehuda ben Eliyahu Haddasi'nin Ekol ha-Kofer adlı eseri Karaylığın önemli ansiklopedik kaynaklarından biridir. Özellikle 15. yüzyılın ikinci yarısından itibaren Kırım Karaylarından İstanbul Karaim cemaatine sürekli katılmalar olduğu gibi Balkan Karaylığı da daha çok Kırım'dan takviye edilmiştir. Ayrıca Macaristan'daki Kabar Türkleri de zamanla Trakya cematlerine katılmışlardır. Kırım'dan İstanbul'a göç eden Aron ben Yosef (ö. 1320) adlı Karay alimi Sefer Mihbar adlı tefsiriyle tanınmıştır. Karayların İbn Meymun'u olarak adlandırılan Aron ben Eliyahu (ö. 1369) Mutezile ve Aristo felsefesiyle beslenen teolojik görüşlerini yansıttığı Gan Eden ve Keter Torah adlı tefsiriyle dikkat çekmiştir. Bizans Karaylığının temellerini Yahudi göçmenlerle yerli Rumlar oluşturmuşsa da zamanla Kuman ve Kabar unsurların ağırlıklı olduğu Balkan Karaylığı ve Kırım Karayları İstanbul'da Eminönü, Karaköy ve Hasköy'ün yanı sıra Fener, Balat ve Üsküdar'da cemaatler halinde varlıklarını sürdürmüşlerdir. Zamanla küçülerek toplu halde Hasköy'de yaşarken 1918 yangınından sonra şehrin muhtelif semtlerine dağılmışlardır. Kuzey ve Güney Rusya Karaylarına gelince Hazarlar'ın Karaylığı kabul etmesini 8. yüzyıl ortalarında Bizans'tan sürülen Yahudi göçmenlerin sağladığı ve 10. yüzyılda Bizans'tan Hazar ülkesine göçlerin gerçekleştirildiği, dolayısıyla güney Rusya ve Kırım'da Karaylığın 8. yüzyıl ile 10. yüzyıllar arasında girmiş olabileceği ileri sürülmüştür. Öte yandan Hazar Hakanı Bulan'a Karaylığı kabul ettiren İshak Sangari'nin önce Hazar ülkesinde faaliyet gösterdiği, ardından Kırım'a geçerek oraya yerleştiği belirtilmektedir. Karaylık Hazar ülkesinde ve Kırım'da muhtemelen aynı anda yayılmıştır. 14. asırda da Litvanya ve Polonya'ya göç etmiş, bugünkü Doğu Avrupa Karay cemaatinin temellerini atmıştır. 10 ila 12. yüzyıllar arası altın çağını yaşayan Karaylık Haçlı Seferlerinden sonra zayıflamaya başlamıştır. Rusya'da Yahudiler üzerinde yoğunlaşan baskılar, Karaylara yansımış, özellikle 1927 Bolşevik ihtilalinin ardından Kırım, Litvanya ve Polonya'da yaşayan Karaylar Amerika, Orta ve Batı Avrupa ülkelerine gitmek zorunda kalmışlardır. II. Dünya Savaşı sırasında çok sayıda Karay Türk'ünün başta Sibirya olmak üzere Sovyetler Birliğinin çeşitli bölgelerine sürüldüğü bilinmektedir. Günümüzde Irak, İran , Suriye , Kuzey Afrika , İspanya, Hindistan, Çin ve Mançurya gibi ülkelerde Karay cemaatleri kalmamıştır. İstanbul'da yaklaşık yüz kişilik cemaat dışında Anadolu ve Trakya'da da Karay bulunmamaktadır. İsrail ve Kahire'de Karaylar küçük cemaatler halinde varlıklarını sürdürürlerken 1948'deki savaştan sonra Mısır'dakilerin çoğunluğu İsrail'e geçmiş, bir kısmı Avrupa ve Amerika'ya göç etmiştir. Toplam nüfusları kesin olarak bilinmemekle birlikte 1000'li rakamlarla ifade edilen Karayların büyük çoğunluğu günümüzde eski Sovyetler Birliği topraklarında ve Polonya'da yaşamaktadırlar Bugün İstanbul'da az sayıda Karaim yaşamaktadır. Şehirde Doğu Roma döneminden beri bir Karaim nüfusu olmuştur. Hasköy'de Doğu Roma döneminden kalma Karaim Sinagogu ("Kal Ha Kadoş Be Kuşta Bene Mikra") adında bir sinagogları vardır. Bu sinagog 1536'da büyük bir onarımdan geçmiş, ancak 1774 yangınından sonra 1800'de yeniden inşa edilmiştir. Bu sinagog, cemaatinin azlığından dolayı ancak bayramlarda ve özel günlerde açılmaktadır. Karaimler 17. yüzyıldan itibaren yoğun biçimde Kırım'a göç etmişlerdir. İstanbul'da 40-50 kadar aile kalmıştır. Romanyot Romanyot, Roma döneminden beri bugünkü Türkiye, Yunanistan ve bu ülkeleri çevreleyen bölgelerde yaşayan Yahudilere verilen addır. Kendi aralarında kullandıkları dil Yunanca'nın bir lehçesi olan ve İbranice'den kelimeler bulunan Yevanik'ti (ya da diğer adlarıyla: Romanyot veya Yahudi Yunancası). Bu dil Sinagoglarının adları Yunanca olduğu gibi, duaların bazıları da yine bu dilde okunurdu. Bu dilin ölü bir dil olma ihtimali çok yüksektir. 1547 yılında Tevrat da Yunancaya çevrilmiştir. Gelenekleri de doğal olarak Rum yaşam tarzına yakın olmuştur. 16. yüzyıldan başlayarak Romanyotlar çoğunlukla Sefaradlar ile ortak evliliklere girdiklerinden, yalın toplum unsurları giderek yitirilmeye başlandı. Halk dilinde "Gregos" diye bilinen Romanyotların İstanbul Sinagogu 1660 yılında, Sofya'daki sinagog ise 1898'de kapandı. Edirne'deki ibadethane ise 1905 yılındaki yangından sonra yeniden açılmadı. Bugün Türkiye'de ve dünyada etkin bir varlıklarından söz edilemez. İnsanın Kaderi (anlam ayrımı) İnsanın Kaderi şu anlamlara gelebilir: General Electric GAU-8/A Avenger General Electric GAU-8/A Avenger,Ã§ok namlulu tanksavar topu. 30 mm'lik 7 namlulu Gatling sistemine dayalı saniyede 70 mermi atabilen çift iğneli ateşleme sistemine sahiptir. Silahı çalıştırmak için iki adet hidrolik motor görev almaktadır. ABD bu silahı kullanmak için A-10 savaş uçağını tasarlamıştır. Uçak içerisinde 1350 mermilik mermi yuvası ile toplam ağırlığı 1,8 tonu bulmaktadır. Etkili menzili 1250 metre, efektif menzili ise 8 km'dir. Queensrÿche Queensrÿche, 1981 yılında Bellevue şehrinde kurulmuş progresif metal grubu. Queensrÿche grubunun kuruluşu 1980'lerin başına rastlamaktadır. Cross+Fire grubunun gitaristi Michael Wilton ve davulcusu Scott Rockenfield, gruba ikinci gitarist olarak Chris DeGarmo'yu ve bas gitarist olarak Eddie Jackson'ı dahil etmişlerdir. "Cross+Fire" genellikle Iron Maiden ve Judas Priest gibi grupların şarkılarını yorumlamıştır. Grup sonradan DeGarmo ve Jackson'un katılımıyla isim değiştirmiş ve The Mob adını almıştır. "The Mob"un vokalist yoksunluğuna çare olarak ise o dönemde önce Babylon, sonra da The Myth adlı gruplarda çalışan Geoff Tate gruba dahil edilmiştir. The Mob, 1981 yılında Queen Of The Reich, Nightrider, Blinded ve Lady Wore Black şarkılarını içeren dört parçalık bir demo albüm kaydetmiştir. Grup aynı yıl içinde "The Mob" ismini değiştirme yoluna gitmiştir. Demo albümün ilk şarkısı olan ve söz-müziği gitarist Chris DeGarmo'ya ait olan "Queen Of The Reich" (İmparatorluğun Kraliçesi) ismi birleştirilmiş ve "Queensryche" (Kraliçenin İmparatorluğu) olarak değiştirilmiştir. Bu isim artık grubun yeni adı olmuştur. Grup ayrıca "Queensryche" kelimesinde geçen "y" harfinin üzerine, 1980'li yıllarda Motörhead, Mötley Crüe, Blue Öyster Cult gibi bazı heavy-metal gruplarınca da kullanılan ve gruplara antik Kuzey Avrupalılık kimliği katan iki nokta ("umlaut" ya da "röck döts" olarak da bilinir) işaretini koymuştur. 1981'de yayınlanan Queensryche EP, 1984'te yayınlanan The Warning ve 1986'da yayınlanan Rage For Order albümleri, müzik otoritelerinin hemen dikkatini çekmiştir. 1981 yılında Washington eyaleti, Seattle şehri yakınlarındaki Bellevue'de ilk kayıtlarını gerçekleştiren grup, günümüze gelene kadar 9 adet stüdyo albümü yayınlamıştır. Özellikle 1988 yılında çıkardıkları Operation Mindcrime isimli yeni tarz albümleri ile progressive rock müziği tarihinde önemli bir adıma imza atmışlardır. Birçok eleştirmen ve müzisyen tarafından bu albüm Pink Floyd'un The Wall ve The Who's Tommy? albümleri ile karşılaştırılmaktadır. Albümde ABD Hükümetine karşı hareket eden bir yer altı örgütüne kullandığı uyuşturucular nedeni ile bağımlı hale gelip bir suikastçiye dönüşen Nikki isimli genç ile önceleri hayat kadını olarak çalışırken daha sonra bir rahibe olarak kilise'ye dönüp tövbe eden Mary'nin karmaşık ilişkileri ele alınmıştır. Hikâye ve albüm kurgusunun önemli ticari başarısı ve hayranların kafalarında yaratılan soru işaretleri sebebiyle, grup 2006 yılında Operation Mindcrime 2 isimli bir devam albümü çıkararak hayranlarının beğenisine sunmuştur. Bu tarz albümler, daha sonraları bazı modern progressive rock grubunca da yapılmaya çalışılmış, bunların içlerinde ise en başarılı olanlardan biri Dream Theater Grubunca 1999 yılında yayınlanan Scenes From A Memory olmuştur. Queensryche, başarılarıyla ve müziğindeki kaliteyle 1980'lere olduğu kadar 1990'lı yıllara da damgasını vurmuştur. Rage For Order ve Operation Mindcrime albümleri kadar Empire ve Promised Land gibi albümlerle de progressive rock soundunun başarılı örneklerini vermiştir. "Empire" albümünde yayınlanan, söz ve müziği gitarist Chris DeGarmo'ya ait olan Silent Lucidity, 1991 yılında "Yılın En İyi Rock Şarkısı" seçilmiştir. "Silent Lucidity"nin orkestral düzenlemelerini müzisyen/aranjör/orkestra şefi/kompozör Michael Kamen yapmıştır. 1991 senesi grup için özellikle başarılar, büyük ödüller, büyük konserler ve rock festivalleri yılı olmuştur. Queensryche 1991 yılı içinde ABD'nin New York şehrindeki Madison Square Garden dan, Brezilya'daki Rock In Rio festivaline, İngiltere'deki Donnington Kalesi yanında yapılan Monsters Of Rock festivalinden, yine İngiltere'deki Hammersmith Odeon a kadar çok önemli yerlerde konserler vermiştir. İki yıl süren "Empire" turnesinin ardından suskunluğa bürünen Queensryche, 1992 yılında MTV de Unplugged konseri vermiştir. Ancak ne MTV'de ne de "bootleg" olarak yayınlanan CD'de "Unplugged" konseri bütün haliyle yayınlanmamıştır. MTV ve Unplugged CD'sinde sadece "I Will Remember", "The Killing Words", "Della Brown", "Silent Lucidity" ve "The Lady Wore Black" şarkılarına yer verilmiştir. Grup, bu "Unplugged" konserde "Anybody Listening?" gibi kendi şarkılarının yanı sıra bir Neil Young klasiği olan "Rocking In The Free World" isimli parçayı da seslendirmiştir. Grup, bir yıl sonra da başrollerinde Arnold Schwarzenegger ve Anthony Quinn gibi oyuncuları bir araya getiren Last Action Hero filminin soundtrack albümü için Real World isimli parçayı kaydetmiştir. Queensryche, 1980'li yıllarda olduğu gibi 1990'lı yılların ilk yarısında da sık sık Michael Kamen ile birlikte çalışmıştır. "Real World" isimli şarkıda da orkestral düzenlemeleri her zaman olduğu gibi "Michael Kamen" yapmıştır. 1992 yaz ayı ile 1994 ilk baharını San Juan Adası'nda tahta bir kulübeden oluşan stüdyoda geçiren grup, 1994 sonbaharında beşinci stüdyo albümü Promised Land ile geri dönmüştür. Ancak Queensryche bu albümle birlikte "progressive rock soundu"ndan yavaş yavaş "alternatif rock soundu"na geçmekte olduğunun ilk işaretlerini vermiştir. Ancak grup, 1997'de Hear In The Now Frontier albümünden itibaren daha yoğun biçimde alternative denemelere yönelmiş, 1998'de de gitarist Chris DeGarmo gruptan ayrılmıştır. Queensryche'ın başarısında ve müzikalitesinde de düşüşün başlaması bu dönemden sonra ortaya çıkmıştır. Arka arkaya çıkan Q2K, Tribe, Operation Mindcrime II ve American Soldier albümleri, Queensryche'ın eski başarısını yakalayamadığının göstergesi olmuştur. Gitarist Chris DeGarmo'nun ayrılışından sonra gruba, 1999'da Q2K albümü ve turnesinde, vokalist Geoff Tate'in eski grubu Myth'ten Kelly Gray katılmışsa da 2002'de gruptan ayrılmıştır. 2003 yılında Tribe albümünün kayıtları sırasında Chris DeGarmo konuk olarak Queensryche'a tekrar katılmış ve beste yapmış, ancak kayıtlardan sonra tekrar gruptan ayrılmıştır. Operation Mindcrime II albümünün kayıtlarında bu sefer ikinci gitarist olarak Mike Stone yer almıştır. Queensryche, 2007 yılında Queen, Pink Floyd, Black Sabbath, The Police ve U2 gibi grupların şarkılarını yorumladıkları Take Cover isimli albümü yayınlamıştır. "Take Cover" albümünün yayınlanmasından kısa bir süre sonra ikinci gitarist Mike Stone gruptan ayrıldığını açıklamıştır. 2009'da American Soldier albümünde tek gitaristle (Michael Wilton) yoluna devam Queensryche, 1980'li ve 1990'lı yıllardaki muhalif tavrını arka plana attığını iyice göstermiş, şarkılarında "militarizm" ve "milliyetçilik" gibi konseptleri açıkça dışa vurmaya başlamıştır. Grup bu albümde ayrıca, 2. Dünya Savaşı'ndan Irak'ın işgaline kadar geçen yaklaşık 60 yıllık sürede Amerikan Hükümetlerinin katıldığı savaşlarda ön cephede yer alan askerlerin perspektifinden "savaş" olgusunu değerlendirmiştir. Grup, 2010 yılının başlarından itibaren büyük bir turneye çıkarak Queensryche Cabaret isimli kabare şovu gerçekleştirmiştir. 2012 yılında solist Geoff Tate ile yaşanan çeşitli problemlerden sonra Michael Wilton, Scott Rockenfield ve Eddie Jackson yollarına Todd La Torre ile devam etme kararı almışlardır. Geoff Tate ise buna itiraz etmiş ve konuyu mahkemeye taşımıştır. Tate ayrıca Rudy Sarzo, Bobby Blotzer, Glen Drover, Kelly Gray ve Randy Gane ile Queensryche adı altında devam edeceklerini açıklamıştır. Queensryche ismini kullanma hakkının hangi tarafta kalacağı henüz netlik kazanmamıştır. HÄ±z kesici Sürtünmeye dayalı fren sistemleri (disk ve kampana) kullanıma bağlı olarak etkilerini kaybetme eğilimi gösterirler. Sürekli veya ağır şartlar altında kullanılan fren sistemi (örneğin bayır aşağı inen bir kamyon'un frenleri) ısınarak etkisiz hale gelirler. Bunun önüne geçebilmek için daha güvenli olan hız kesiciler geliştirilmiştir. Hız kesiciler trenlerde ve sürtünmeli frenlerden daha konforlu olduklarından yolcu otobüslerinde de kullanılırlar. Düşük hızlarda etkili değildirler bu yüzden aracı tam manası ile durdurmazlar. Tam durma için yine sürtünmeli frenlere ihtiyaç vardır. Hız kesiciler aynı zamanda aracın hızını sabitlemek için de kullanılırlar. Benzinli araçları motor freni aracı yavaşlatmak için hız kesici olarak kullanılabilir. Eğer vites küçültüp gaza basılmadan beklenirse motora hava girişi olmadığı için emme zamanında (piston aşağı inerken) motorda bir vakum oluşur. Bu vakumu oluşturmak için gerekli enerji iletim organlarından alınır ve araç yavaşlamış olur. Dizel araçlarda gaz kelebeği olmadığı için motor freni çalışmaz. Bunun yerine Cummins, emme valfini piston üst ölü noktaya geldiğinde (güç zamanı bitmeden) açarak havanın bir yay gibi pistonu aşağı itmesini önleyen bir sistem geliştirmiştir. Bu sistemde motor bir kompresör gibi çalışarak %90'a varan oranda enerjiyi aktarma organlarından çekilebilmiştir. Egzoz freni oldukça basit ama etkili bir uygulamadır. Bu sistemde bir vana ile egzoz kapasite azaltılır. Vana kapandıkça egzoz sistemindeki basınç artar. Motor egzoz zamanında yanma sonucu açığa çıkan gazları dışarı pompalamak zorunda kalır. Motorun yine kompresör gibi çalışması gerekir ve lazım olan güç aktarma organlarından alınacaktır. Hidrolik hız kesiciyi debriyaj ile teker arasına yerleştirilmiş bir tork konvertörü gibi düşünebiliriz. Fren yapıldığında konventör içerisindeki kanallara yağ basılarak konventörünün türbinleri ağarlaştırılarak yavaşlama sağlanır. Kanalların yağ ile doldukça aktarma organlarından alınan güç ve fren etkisi de o kadar kuvettlenir. Aktarma organına eklenen bir elektrik motorudur. Rotor dingil ile beraber dönerken Statör Şaseye sabittir. Rotor ile statör birbiriyle temas etme ve aralarından yağ yoktur. Frenleme gerektiğinde statöre elektrik verilerek rotor üzerinde dönme etkisi yaratacak olan bir manyetik akım oluşturması sağlanır. Dingilden bağımsız olsa statöre uyarak ters yönde dönecek olan rotor, dingile bağlı olduğu için onun dönme hızını aynı oranda düşürürerek frenleme yapmış olur. Retarder (mechanical engineering) Mendota Tepeleri RÃ¼zgar Santrali Lee County'deki Paw Paw kasabası yakınındaki bir rüzgâr türbinidir. ABD'nin Illinois eyâletinde bulunur. 63 rüzgâr türbininden oluşur. Her bir rüzgâr türbini 214 feet (64 m) yüksekliğinde olup 85 ft uzunluğunda üç kanada sahiptir. Bu santral Haziran 2003 tarihi ile Kasım 2003 arasında inşa edilmiştir. Mendota Tepeleri Rüzgâr Santrali Illinois eyâletindeki ilk yaygın kullanımı karşılayan rüzgâr santralidir. Rumen leyi Rumen Leyi (, ; ISO 4217 RON 946) Romanya'nın resmî para birimidir. 1952 yılından 2005 yılına kadar Rumen Leyi Romanya'nın resmi para birimi olarak kullanılmıştır. 1 Temmuz 2005 tarihinden itibaren Rumen para birimi “Ley”den dört sıfır atılarak, yeni para birimi “Yeni Rumen Leyi” kullanılmaya başlanmıştır. Hali hazırda tedavülde olan Rumen Leyi banknotları aşağıdaki gibidir. Tan Oral Tan Oral (d. 20 Mayıs 1937 - Merzifon), karikatür sanatçısı. 1963' te Mimar Sinan Üniversitesi Mimarlık bölümünden mezun olan Tan Oral, üç yıl mesleğini icra ettikten sonra daha sonra karikatür, film ve çizgi film konularıyla ilgilenmeye başladı. 1969 yılında "Sanatçılar Birliği"'ne üye olan Oral, 1971'de bu oluşumun başkanlığını yaptı. Bu süreçte Ant, Yeni Gün, Yansıma, Özgür İnsan gibi dergi, gazete, sendika yayın organlarında karikatürleri yayımlandı. Dostlar Tiyatrosu için filmler hazırladı. 1973'te üye olduğu Karikatürcüler Derneği'nde 1979'a kadar yönetim kurulu üyeliği, yazmanlık ve üç dönem başkanlık görevlerinde bulundu. İlk kez Günlük "Politika" gazetesinde günlük karikatürler çizmeye başlayan (1976) Tan Oral, daha sonra Cumhuriyet gazetesinde günlük karikatürler çizmeyi sürdürdü. Bir dönem, mezun olduğu Mimar Sinan Üniversitesi'nin Uygulamalı Endüstri Sanatları Yüksek Okulu’nda öğretim görevlisi olarak çalıştı. Halen Eskişehir Anadolu Üniversitesi Güzel Sanatlar Fakültesi Canlandırma Sanatları bölümünde öğretim görevlisi olarak çalışmakta ve Cumhuriyet gazetesinde günlük karikatürler çizmeye devam etmektedir. 11 Haziran 2008 itibarıyla "Taraf" gazetesinde çizmeye başlamıştır. Denizyıldızı Denizyıldızı, hayvanlar âleminin derisi dikenliler şubesine bağlı Asteroidea sınıfından olan deniz omurgasızlarına verilen ortak ad. Dünya üzerinde, tropikal bölgelerden soğuk kutup denizi sularına kadar deniz tabanında 1.500 kadar denizyıldızı türü bulunur. Deniz kıyısından 6.000 m derinliğe kadar olan bölgede yaşarlar. Tipik olarak merkezî bir disk ve beş kollu bir yapıya sahip olan denizyıldızlarının bazı türlerinin kol sayısı beşten fazladır. Üst ya da aboral yüzeyleri pürüzsüz, taneli ya da dikenli olabilir ve üst üste geçen plakçıklardan oluşur. Türlerin çoğu kırmızı ya da turuncu gibi parlak renklerde iken bazı türler mavi, gri ya da kahverengi olabilir. Alt ya da oral yüzlerinde hidrolik sistem ile çalışan tüp ayaklar ve ortada bir ağız bulunur. Bazı denizyıldızlarının tüp ayaklarının ucunda sert yüzeylere sıkıca tutunabilen birer çekmen (vantuz) bulunur. Fırsatçı beslenirler ve çoğunlukla bentik bölge omurgasızlarını avlarlar. Çeşitli türleri midelerini dışarı çıkarma ya da suda asılı besin maddelerini filtreleme gibi özelleşmiş beslenme davranışları gösterir. Yaşam döngüleri karmaşıktır ve hem eşeyli hem de eşeysiz olarak üreyebilirler. Çoğu, kaybettikleri ya da zarar görmüş kollarını ve vücut parçalarını yenileyebilir ve savunma amaçlı olarak kollarını vücutlarından ayırabilirler. Asteroidea çeşitli önemli ekolojik rollere sahiptir. "Pisaster ochraceus" ve "Stichaster australis" gibi denizyıldızı türleri ekolojide kilittaşı türler kavramının yaygın olarak bilinen örnekleridir. Tropikal "Acanthaster planci", Hint Okyanusu ve Büyük Okyanus'un doymak bilmez bir avcısıdır. "Asterias amurensis" dünya üzerindeki en istilacı türlerden biridir. Denizyıldızlarına ait fosil kayıtları yaklaşık 450 milyon yıl öncesine, Ordovisyen döneme dayanır; ancak denizyıldızlarının öldükten sonra vücutlarının parçalanmaya meyilli olması nedeniyle bu fosiller çok detaylı değildir. Fosillerde yalnızca dikenleri ve kemikçikleri korunabilmiştir. Göz alıcı simetrik şekilleri nedeniyle denizyıldızları edebiyatta, efsanelerde, tasarımda ve popüler kültürde yer almıştır. Koleksiyon olarak da toplanan denizyıldızları, logo ve arma gibi tasarımlarda kullanılmakta ve hatta zehirli olma olasılıklarına rağmen bazı kültürlerde besin maddesi olarak da tüketilmektedir. Denizyıldızlarının bilimsel adı olan Asteroidea, Fransız zoolog de Blainville tarafından 1830 yılında verilmiştir. Grekçe "yıldız" anlamına gelen "aster", ἀστήρ ve "şekil" anlamına gelen "eidos", εἶδος kelimelerinin birleştirilmesiyle üretilmiştir. Asteroidea sınıfı Echinodermata (derisi dikenliler) şubesinde sınıflandırılır. Denizyıldızı dışında diğer derisi dikenliler arasında denizkestaneleri, yılan yıldızları, deniz hıyarları ve deniz zambakları sayılabilir. Derisi dikenlilerin larvaları bilateral simetriye sahiptir; ancak başkalaşım sırasında radyal simetriye, tipik olarak da beşgen simetriye dönüşürler. Erişkin derisi dikenliler, tipik olarak ambulakral sistemle çalışan tüp ayaklara ve kollajen bağlarla birbirine bağlı "osikül" adı verilen kalker kemikçiklerden oluşan iç iskeletlere sahiptirler. Denizyıldızları; üyelerinin düzleşmiş, yıldız şeklinde bir vücuda sahip olduğu ve erişkinlerinin merkezî bir disk ile dışa doğru uzanan çok sayıda ayağa sahip olduğu Asterozoa alt şubesinde yer alırlar. Asterozoa alt şubesinde denizyıldızlarının oluşturduğu Asteroidea ile yılan yıldızlarının oluşturduğu Ophiuroidea sınıfları bulunur. Asteroidea sınıfı canlılar gövdelerinde kalker plakçıkların sağladığı iskelet desteği ile geniş kollara sahip iken Ophiuroidea sınıfı canlıların, çift olarak kaynamış kemikçiklerin desteklediği kolları belirgin bir şekilde incedir. Denizyıldızları yaklaşık 1.500 yaşayan türü ile geniş ve çeşitli bir canlı sınıfını oluşturur. Yaşayan sekiz takımı (Brisingida, Forcipulatida, Notomyotida, Paxillosida, Spinulosida, Valvatida ve Velatida ve Peripodida) ve soyu tükenmiş iki grubu (Calliasterellidae ve Trichasteropsida) vardır. Denizyıldızlarının çoğu merkezî bir diskten çıkan beş kola sahip olsa da kol sayısı çeşitlilik gösterir. "Luidia ciliaris" denizyıldızının yedi kolu varken, Solasteridae familyası üyeleri on ila on beş kola sahiptir. Antarktika'da yaşayan "Labidiaster annulatus" denizyıldızının ise elli kadar kolu vardır. Normalde beş kolu olan denizyıldızı türlerinin bazı bireyleri anormal gelişim nedeniyle altı ya da daha fazla sayıda kola da sahip olabilmektedir. Gövde duvarı ince bir deri katmanından, tek hücre katmanlı bir epidermis, bağ dokudan ibaret kalın bir dermis ile uzunlamasına ve radyal kasları sağlayan ince sölomik myoepitelyal katmandan ibarettir. Dermis kemikçik ya da osikül olarak bilinen ve kalsiyum karbonat bileşiklerinden ibaret bir iç iskelet içerir. Bunlar bir kafes şeklinde dizilmiş kalsit mikrokristallerinin oluşturduğu petek şeklinde yapılardır. Şekilleri farklılık gösterse de çoğu düzdür ve birbirlerine geçerek döşenmiş gibi aboral yüzeyin ana kaplamasını oluştururlar ve bazılarının dış kısmında granüller, yumrular ve dikenler bulunabilir. Bazıları da madreporit (ambulakral sisteme giriş), pediseller ve paksiller gibi özelleşmiş yapılardır. Pediseller kıskaç şeklinde çenelere sahip bileşik kemikçiklerdir. Gövde yüzeyinden döküntülerin kaldırılmasını sağlarlar ve sürekli açılıp kapanma hareketi yaparken, çevreden gelen fiziksel ve kimyasal uyaranlara karşın esnek sapçıklar üzerinde dalgalanarak sallanırlar. Sıklıkla dikenlerin çevresinde kümeler oluştururlar. Paksiller, deniz tabanındaki tortular içinde gömülü olarak yaşayan denizyıldızlarında bulunan şemsiye şeklinde yapılardır. Yan yana bulunan paksil yapılarının kenarları bir araya gelerek oluşturdukları deri gibi katman ve altındaki su boşluğu ile madreporit ve hassas solungaç yapılarını korurlar. Dışarıya doğru çıkıntı yapmış olanlar dahil tüm kemikçikler epidermal bir katmanla kaplıdır. Valvatida ve Forcipulatida takımlarının da arasında bulunduğu çeşitli denizyıldızı gruplarında pedisel görülür. "Asterias" ve "Pisaster" gibi Forcipulatida cinslerinde her dikenin tabanında ponpon gibi öbekler oluştururken, "Hippasteria phrygiana" gibi Goniasteridae familyası üyelerinde pediseller tüm vücut yüzeyine yayılmıştır. Bazılarının savunmaya yardımcı olduğuna, bazılarının da beslenmeye ya da denizyıldızının gövdesine yerleşmeye çalışan organizmaların temizlenmesine yardımcı olduğu düşünülmektedir. "Labidiaster annulatus", "Rathbunaster californicus" ve "Novodinia antillensis" gibi bazı türler büyük pedisel yapılarıyla küçük balık ve kabukluları avlayabilirler. Denizyıldızlarında, vücut boşluğunun ince duvarlı çıkıntıları olan ve suda solunum işlevini sağlayan papula yapıları da vardır. Bunlar birbirine dik açı ile bağlanan kollajen bağlar ve bağlantı noktalarında kemikçikler ve papula bulunan üç boyutlu bir ağ oluşturur. Bu yapı sayesinde hem denizyıldızının kollarını hareket ettirmesi için gereken esneklik hem de stres anında yapılan eylemler için gereken katılığa hemen ulaşılması sağlanır. Denizyıldızının hareket etme, tutunma, beslenme ve soluma için kullandığı ve içi sıvı dolu kanal ağından ibaret hidrolik prensibiyle çalışan mekanizmasına ambulakral sistem denir. Sisteme suyun girişi, aboral yüzeyde elek benzeri geçirgen bir kemikçik olan madreporit yoluyla gerçekleşir. Madreporit kalker ile kaplı bir kanal yoluyla ağız açıklığının çevresinde halka şeklinde bir kanala bağlanır. Buraya da her kol boyunca uzanan ambulakral oluklar bağlıdır. Kol üzerindeki ambulakral olukların her iki yanına da çıkan küçük yan kanalcıklar ampulalarda son bulur. Ampul şeklindeki bu organlar dışarıda bulunan tüp ayaklara kemikçiklerden geçen küçük kanalcıklarla bağlıdır. Genellikle kollarda iki sıra tüp ayak bulunur ancak bazı türlerde tüp ayakları ampulalara bağlayan kanallar sıralı olarak kısa ve uzun olduğundan dört sıra tüp ayak varmış gibi görünür. Ambulakral sistemi oluşturan tüm kanalların içi sillerle kaplıdır. Ampulada bulunan uzunlamasına kaslar kasıldığında yan kanalcıklardaki valfler kapanarak suyun tüp ayaklara gitmesi sağlanır. Tüp ayaklar bu şekilde uzanarak yer ile temas eder. Her ne kadar tüp ayaklar emece benzese de tutunma eylemi emmeden çok yapışkan kimyasallar sayesinde oluşur. Başka kimyasallar ve ampulaların gevşemesi sonucu tüp ayaklar yerden ayrılır. Tüp ayaklar dalga şeklinde, bir ayak yere tutunurken diğerinin bırakmasıyla hareket eder. "Pycnopodia helianthoides" gibi çok kollu ve hızlı hareket eden denizyıldızları kendilerini bazı kollarıyla çekerken diğer kolları serbest olarak arkadan sürünerek gelir. Bazı denizyıldızı türleri de hareket ederken kol uçlarını kıvırarak yukarıya döndürür ve dış uyaranlara karşı algılayıcı tüp ayakları ve gözleri için maksimum açıklığı sağlarlar. Denizyıldızlarının çoğu hızlı hareket edemez, tipik hızları "Dermasterias imbricata" türünde olduğu gibi dakikada 15 cm civarındadır. Kuma gömülen "Astropecten" ve "Luidia" cinsi denizyıldızlarının uzun tüp ayaklarının ucunda emeç yoktur ve sivridir, bu sebepten okyanus tabanında kayarak daha hızlı hareket edebilirler. Örneğin "Luidia foliolata" dakikada 2,8 m hareket edebilir. Hareket işlevlerinin yanı sıra tüp ayaklar aynı zamanda yardımcı solungaç görevini de üstlenir. Ambulakral sistem aynı zamanda oksijen ile karbondioksitin taşınmasının yanı sıra kaslara besinleri de iletir. Sıvı hareketi iki yönlüdür ve siller tarafından başlatılır. Solunum aynı zamanda papulalar yoluyla da sağlanır. Oksijen buradan gazlar için transfer ortamı olan sölomik sıvıya aktarılır. Suda çözünmüş oksijen ana vücut boşluğundaki sıvı sayesinde gövdeye dağıtılır ve dolaşım sistemi küçük bir rol oynar. Denizyıldızının sindirim ve boşaltım sistemi merkezî diskin hemen hemen tamamını doldurur ve kollara doğru uzar. Oral yüzün merkezinde yer alan ağız sıkı bir peristomiyal zar ile çevrelenmiştir ve büzgen ile kapanır. Ağız kısa bir yemek borusundan sonra mideye açılır. Mide içi dışına çıkabilen daha büyük kardiyak mide ve daha küçük pilorik mide olarak ikiye ayrılır. Kardiyak mide bezsi yapıdadır ve keselidir. İçi dışına çıktıktan sonra tekrar eski şekline gelebilmesine olanak sağlayan bağlarla kemikçiklere bağlıdır. Pilorik mide her kola doğru uzanan ikişer pilorik çekumdan oluşur. Bunlar uzun dallı içi boş kanallardır ve sindirimi sağlayan enzimleri salgılayan ve besinlerden besin maddelerini absorbe eden bezlerle çevrilidir. Pilorik mideden çıkan kısa bir bağırsak ve rektum aboral yüzün en üst kısmında yer alan küçük bir anüse açılır. "Astropecten" ve "Luidia" cinsi gibi ilkel denizyıldızları avlarını bütün olarak yutar ve kardiyak midelerinde sindirmeye başlarlar. Midye kabukları ve diğer sindirilemeyen kısımlar ağızlarından dışarı atılır. Yarı sindirilmiş sıvı pilorik midelerine ve çekumlarına geçer. Burada sindirim tamamlanarak besin maddeleri emilir. Daha gelişmiş denizyıldızı türlerinde ise kardiyak mide ağzıdan dışarı çıkarak içi dışına çevrilir ve avı kaplayarak sindirime başlar. Av eğer bir midye ise denizyıldızı tüp ayakları ile midyenin kabuklarını aralayarak midesinin küçük bir kısmını içere sokar ve sindirimi sağlayacak enzimleri salgılar. Mide ile kısmen sindirilmiş av daha sonra merkezî diskin içine geri çekilir. Burada besin her zaman gövde içinde kalan pilorik mideye aktarılır. Kardiyak midenin dışarı çıkması ve tekrar içeri girmesi NGFFYamid olarak bilinen bir nöropeptid ile tetiklenir. Gövdelerinin dışında besinleri sindirebilme yetenekleri nedeniyle denizyıldızları ağızlarından çok daha büyük avları yiyebilirler. Besinleri arasında midyeler, istiridyeler, küçük balıklar, eklem bacaklılar ve karından bacaklılar bulunur. Bazı denizyıldızları saf etobur değildirler ve ana besinlerinin yanı sıra su yosunları ve organik detritus ile de beslenirler. Deniz suyunda bulunan besin parçacıklarını yapışkan sümük lifleri ile yakalar ve siller yardımıyla ağızlarına taşırlar. Denizyıldızlarının azotlu ana atığı amonyaktır. Ayrı bir boşaltım organına sahip olmadıklarından atık amonyak difüzyon yoluyla tüp ayaklar ve papulalardan atılır. Vücut sıvısı içinde fagosit hücreler ve ambulakral sistemde de bulunan sölomositler vardır. Bu hücreler atık maddelerin etrafını kaplayarak papulaların uçlarına kadar ulaşırlar ve burada gövde duvarının bir kısmı dışarı açılarak atık madde deniz suyuna karışır. Bazı atıklar pilorik bezler vasıtasıyla dışkılanır. Denizyıldızlarının osmoregülasyon mekanizmaları yoktur ve vücut sıvıları kendilerini çevreleyen deniz suyu ile aynı tuz derişimine sahiptir. Bazı türler görece düşük tuzluluk oranını tolere edebilse de osmoregülasyon mekanizmasının olmaması denizyıldızlarının tatlısuda ve haliçlerde yaşamamasının muhtemelen nedenidir. Her ne kadar denizyıldızlarının belirgin duyu organları olmasa da dokunmaya, ışığa, sıcaklığa, oryantasyona ve çevrelerindeki suyun durumuna karşı duyarlıdırlar. Tüp ayaklar, dikenler, pediseller dokunmaya karşı duyarlıdır. Tüp ayaklar, özellikle de kolların ucunda bulunanlar aynı zamanda kimyasallara karşı da duyarlıdır ve bu sayede besin gibi koku kaynaklarını tespit edebilirler. Kolların ucunda her biri 80 ila 200 kadar basit gözden oluşan göz benekleri bulunur. Bu benekler ışığa tepki veren pigmentli epitelyel hücrelerden oluşur ve hem kendilerini koruyan hem de ışığın odaklanmasını sağlayan kalın ve şeffaf bir deri tabakası ile kaplıdırlar. Birçok denizyıldızında vücutlarının diğer bölgelerinde tekil fotoreseptör hücreler bulunur ve göz beneklerinin üstü örtülüyse bile ışığa tepki verebilirler. Denizyıldızlarında merkezî beyin olmasa da karmaşık bir sinir sistemleri vardır. Bu sinir sistemi ağzın çevresindeki sinir halkası ile kollarda ambulakral oluk ile paralel olarak uzanan radyal sinirlerden oluşur. Periferik sinir sistemi iki sinir ağından ibarettir: epidermiste bulunan duyusal sinir sistemi ile sölomik boşluğun cidarlarında bulunan motor sinir sistemi. Dermisten geçen nöronlar iki sistemi birbirine bağlar. Sinir halkaları ile radyal sinirlerin hem duyusal hem de motor bileşenleri vardır ve denizyıldızının denge ve yön sistemlerini koordine ederler. Duyusal bileşen duyu organlarından girdileri alırken motor bileşenler tüp ayakları ve kasları kontrol eder. Denizyıldızı eylemlerini planlama yetisine sahip değildir. Eğer kollardan biri çekici bir koku algılarsa baskın hâle gelir ve geçici olarak diğer kolları baskılayarak ava doğru denizyıldızının hareketini başlatır. Bu mekanizmanın nasıl çalıştığı tam olarak anlaşılamamıştır. Gövde boşluğu içinde dolaşım ya da hemal sistem bulunur. Kan damarları üç halka oluşturur: Ağız çevresinde bulunan hiponöral hemal halka, sindirim sitemi çevresinde bulunan gastrik halka ve aboral yüze yakın olan genital halka. Kalp dakikada altı kere atar ve üç halkayı birbirine bağlayan dik bir kanal olan aksiyel damarın tepesinde bulunur. Her kolun tabanında çift olarak gonadlar bulunur ve genital halkadan kolun ucuna kadar gonadlardan yatay bir kan damarı geçer. Bu damarın ucu kördür ve içinde sürekli bir kan akışı yoktur. Kan sıvısı ya da sölomik sıvı pigment içermez ve soluma işlevi yok gibidir; muhtemelen besin maddelerinin vücut içinde taşınmasına yaramaktadır. Denizyıldızı aralarında kolesterolün steroidal türevi ve sfingozinin yağ asidi amitleri de olmak üzere, lipitler şeklinde çok sayıda ikincil metabolit üretir. Steroidlerin çoğu asterosaponinler olarak da bilinen saponinler ve sülfatlı türevleridir. Türden türe fark gösterirler ve tipik olarak genellikle glukoz ve galaktoz gibi şekerlerden altıya kadar molekül ile bunlara bağlanan üç kadar glikosidik zincirden oluşurlar. Sfingozinin uzun zincirli yağ asidi amitleri sıklıkla oluşur ve bazılarının farmakolojik etkileri bulunur. Denizyıldızlarının çeşitli seramidler ve az sayıda alkaloidler de ürettiği bilinmektedir. Bu kimyasalların denizyıldızındaki işlevleri tam olarak araştırılmasa da savunma ve iletişim mekanizmalarında kullanıldığı bilinmektedir. Bazıları beslenme caydırıcısıdır ve savunma amaçlı kullanılır. Diğerleri pedisellere denizyıldızının aboral yüzeyinde diğer organizmaların yerleşmesini önlemeye yardımcı olur. Bazıları alarm feromonları ve kaçırıcı kimyasallardır ve salındıklarında akraba denizyıldızlarında benzer tepkiler oluşturur ama çoğunlukla potansiyel avlarda kaçmayı tetikler. Bu bileşiklerin muhtemel farmakolojik ve endüstriyel kullanımlarda etkinlikleri üzerine araştırmalar yapılmaktadır. Denizyıldızı türlerinin çoğu ayrı eşeylidir, yani ayrı erkek ve dişi bireyleri vardır. Gonadlar kolların içinde bulunduğu için erkek ve dişi bireyler dışarıdan ayırt edilemez; ancak yumurta ya da sperm bıraktıklarında eşeyleri ortaya çıkar. Bazı türler hermafrodittir ve yumurta ile sperm aynı birey tarafından aynı anda oluşturulur. Bunların bazı türlerinde ovotestis adı verilen aynı gonad bu oluşumu sağlar. Bazı denizyıldızı türleri ise yaşamlarının bir bölümünü erkek bir bölümünü ise dişi olarak sürdürürler. "Asterina gibbosa" türü yaşamına erkek olarak başlar ve yaşlandıkça dişiye dönüşür. "Nepanthia belcheri" gibi bazı türlerde büyük dişi denizyıldızı ikiye bölünerek çoğalır ve bölünen parçalar iki erkek denizyıldızı olur. Bu erkek denizyıldızları yeteri kadar büyüdüklerinde tekrar dişiye dönüşürler. Her denizyıldızında merkezî disk ile kollara arasında yerleşmiş olan ve gametleri bırakan gonad çiftleri bulunur. Döllenme genellikle vücut dışında olsa da birkaç türde iç döllenme de olmaktadır. Türlerin çoğunda suda yüzebilen sperm ve yumurtalar suya salındıktan sonra oluşan embriyo ve larvalar, planktonlar arasında yaşar. Bazı türlerde yumurtalar kayaların altına yapışır. Bazı denizyıldızı türleri ise ya döllenmiş yumurtaların üzerine yatarak ya da özelleşmiş yapılarda saklayarak kuluçkaya yatar. Kuluçka "Pteraster militaris" türünde olduğu gibi denizyıldızının aboral yüzündeki keselerde, "Leptasterias tenera" türünde olduğu gibi pilorik midenin içinde ve hatta "Parvulastra parvivipara" gibi türlerde de gonadların içinde olabilir. Yumurtalarının üzerine "oturarak" kuluçkaya yatan denizyıldızı türleri genellikle merkezî disklerini deniz tabanından yukarı kaldırarak kambur bir postür alırlar. "Pteraster militaris" türü kesesine sığmayan yumurtaları suya dağıtarak yalnızca birkaç yumurtayı kesesinde saklar. Bu tür kuluçkaya yatan türlerde yumurtalar görece büyüktür ve embriyonun beslenmesi için gerekli besin maddeleri taşırlar, dolayısıyla bu tür denizyıldızları larva evresinden geçmeden doğrudan minyatür denizyıldızları olarak gelişirler. "Parvulastra parvivipara" türü genç denizyıldızları kuluçka kesesinde bulunan diğer yumurta ve embriyolar ile beslenirler. Özellikle larva gelişmesi için uygun olmayan kutup denizleri ve derin sularda yaşayan türlerde ve yalnızca birkaç yumurta üreten türlerde kuluçkaya yatma sık karşılaşılan bir süreçtir. Tropiklerde fitoplanktonun çokluğu denizyıldızı larvalarının beslenmesine yardımcı olur. Yumurta ve spermler yılın herhangi bir zamanında suya salınabilir ve her türün kendine özgü bir üreme dönemi bulunur. Ilıman bölgelerde bahar ve yaz aylarında besin kaynakları artış gösterir. Yumurta ya da spermini bırakacak olan ilk denizyıldızı bireyin saldığı feromon diğer denizyıldızlarını da çekerek gametlerin eşzamanlı olarak salınması gerçekleşir. "Archaster typicus" gibi bazı türlerde erkek ve dişi bir araya gelerek bir çift oluşturur. Psödokopulasyon adı verilen bu davranışta erkek üste çıkarak kollarını dişinin kolları üzerine getirir. Dişi suya yumurtalarını salmaya başlayınca erkek de spermlerini salmaya başlar. Denizyıldızları çevresel sinyalleri kullanarak yumurtlama ve sperm bırakma zamanının koordine edebilirler. Ayrıca kimyasal sinyaller de üremeye hazırlığı belirtir. Bazı türlerde olgun dişiler deniz suyuna bıraktıkları kimyasallarla spermleri kendilerine doğru çekebilir. Denizyıldızı embriyolarının çoğu blastula evresinde yumurtadan çıkar. İlk hücre topu arkenteron adı verilen ilkin bağırsağı oluşturur. Arkenterona girişe blastopor adı verilir ve daha sonra bu anüse dönüşür. Arkenteronun ucu ile birleşen diğer bir açıklık da daha sonra ağza dönüşür. Aynı zamanda dış kısımda bir dizi sil oluşur. Siller büyüyüp genişler ve iki tane kol şeklinde uzantıya dönüşür. Bu dönemde larva bipinnaria olarak adlandırılır. Siller hareket ve beslenme işlevinde kullanılır; ritmik hareketleri fitoplanktonları ağza doğru sürükler. Larva gelişiminde sonraki evre brachiolaria evresidir ve kısa üç kol daha büyür. Bu kollar arka kısımda bir emecin etrafındadır ve uçlarında yapışkan hücreler bulunur. Hem bipinnaria hem de brachiolaria larvalar bilateral olarak simetriktir. Gelişimini tamamlayan brachiolaria deniz tabanına göğüs kısmında bulunan kollar ve emeç ile tutunur. Oluşan metamorfoz ile organlar radikal olarak yer değiştirir. Larva gövdesinin sol tarafı genç hayvanın oral yüzü olurken, sağ tarafı da aboral yüzü olur. Bağırsağın bir kısmı yerinde dururken ağız ve anüs yeni yerlerine gider. Gövde boşluğunun bir kısmı dejenere olurken diğer kısmı ambulakral sistemi ve sölomik boşluğu oluşturur. Denizyıldızı artık beşgen ışınsal simetriye sahiptir. Deniz tabanına tutunduğu kısmı geride bırakarak yaşamına serbestçe dolaşan 1 mm çapında genç bir denizyıldızı olarak devam eder. Paxillosida takımı denizyıldızları brachiolara evresinden geçmez ve bipinnaria larva evresinde deniz tabanına tutunduktan sonra doğrudan genç denizyıldızı evresine gelişirler. Denizyıldızlarının bazı türleri erişkin iken merkezî disklerinin bölünmesi ya da bir ya da daha fazla sayıda kollarının ototomisi yollarıyla eşeysiz olarak üreyebilirler. Hangi eşeysiz üreme yönteminin kullanıldığı denizyıldızı cinsine göre değişiklik gösterir. Tek bir koldan tüm gövdelerini yenileyebilen denizyıldızları arasında bazı türler yalnızca 1 cm'lik bir kol parçasından bile eşeysiz olarak üreyebilmektedir. Tek bir koldan bütün bir denizyıldızı geliştirilmesine kuyrukluyıldıza benzemesinden ötürü "komet" denir. Diskinden ya da kolun tabanından denizyıldızının bölünmesi kırılma bölgesi yaratan yapıdaki bir zayıflıkla birlikte görülür. Bazı denizyıldızı türlerinin larvaları erişkin olmadan eşeysiz olarak üreyebilmektedir. Bu eşeysiz üreme larvaların gövdesinin bazı kısımlarının ototomisi ya da gövdenen daha sonra ayrılacak olan hücrelerin larva gövdesinde büyümeye başlamasıyla olur. Böyle üreyebilen larvalar besin kaynaklarının çokluğunu hissettiklerinde normal gelişimden çok eşeysiz üreme yoluna devam ederler. Bu tür eşeysiz üreme daha uzun zaman ve daha çok enerji gerektirse de koşullar uygun olduğunda tek bir larvadan birçok erişkin birey üreyebilmektedir. Denizyıldızlarının bazı türleri eksik kollarını yenileme ve belirli bir süre sonra yeni bir kola sahip olma özelliğine sahiptir. Çok az da olsa bir kısmı tek bir koldan tamamen yeni bir merkezî disk de büyüyebilirken diğerleri bunun için ayrılmış olan kola en azından diskin bir parçasının da bağlı kalmış olmasına gerek duyar. Yenilenme aylar ya da yıllar sürebilir ve denizyıldızı kol kaybettikten sonra enfeksiyonlara maruz kalabilir. Ayrılmış olan kol merkezî bir disk ile ağzını yenileyip tekrar beslenebilene kadar kolda depolanmış besinlerle yaşamını sürdürür. Üreme nedeniyle kol ya da gövdenin ayrılmasının dışında denizyıldızının doğal düşmanları tarafından avlanması sırasında kol kopabilir ya da denizyıldızı kaçma tepkisi olarak kollarını kendisi koparabilir. Kolun kopması sinir sinyalleri sayesinde özel bir bağlayıcı dokunun hızlıca yumuşaması ile olur. Bu tip dokular kaçış bağ dokusu olarak adlandırılır ve derisi dikenlilerin çoğunda bulunur. Ototomiyi tetikleyen bir faktör tespit edilmiştir ve diğer denizyıldızlarına enjekte edildiğinde bunların da hızlıca kollarını kopardıkları gözlemlenmiştir. Denizyıldızlarının yaşam süresi türden türe oldukça farklılık gösterir. Genellikle daha büyük olan ve planktonik larvaları olanların yaşam süresi daha uzundur. Örneğin az sayıda büyük yumurtası olan ve erişkin ağırlığı 20 g olan "Leptasterias hexactis" türü iki yılda cinsel olgunluğa erişir ve yaklaşık on yıl kadar yaşar. Her yıl çok sayıda yumurtayı denize salan ve erişkin ağırlığı 80 g. olan "Pisaster ochraceus" türü ise cinsel olgunluğa beş yılda erişir ve kaydedilmiş en uzun yaşam süresi 34 yıldır. Denizyıldızları da dahil olmak üzere derisi dikenliler içinde bulundukları deniz suyu ile uyumlu, hassas bir iç elektrolit dengesine sahiptir. Bu nedenle yalnızca deniz suyunda yaşarlar ve tatlısularda bulunmazlar. Denizyıldızı türleri dünya üzerindeki tüm okyanuslarda yaşar. Yaşam alanları tropikal mercan resifleri, kayalık kıyılar, gelgit havuzları, çamur, kum, kelp ormanları, denizaltı bitkilerinin oluşturduğu alanlardan 6.000 m derinlikte derin deniz tabanına kadar çeşitlilik gösterir. En çok tür çeşitliliği ise kıyıya yakın sularda görülür. Türlerin çoğu su yosunları, süngerler, midyeler, deniz salyangozları ve diğer küçük hayvanlarla beslenen genel avcılardır. Bazı türler saprotrofturlar ve çürümekte olan organik maddelerle ve dışkılarla beslenir. "Acanthaster planci" mercan polipleri ile beslenir. Beslenme ve av yakalama özelleşmiş vücut bölümleri ile gerçekleştirilebilir; "Pisaster brevispinus" özelleşmiş tüp ayaklarıyla deniz tabanında yumuşak kısımları kazarak özellikle midyeler olmak üzere avını ortaya çıkarır. Midyelerin kabuğunu tutan denizyıldızı yavaşça midyenin kabuğunu aralayarak dışarı çıkardığı midesini midyenin içindeki yumuşak kısımları sindirmek için içine sokar. Midenin girebilmesi için kabuğun çok az açılması yeterli olabilmektedir. Denizyıldızları bulundukları deniz canlıları topluluklarında kilittaşı türlerdir. Görece büyük boyutları, geniş beslenme alışkanlıkları ve çeşitli ortamlara uyum sağlayabilmeleri ekolojik açıdan denizyıldızlarını önemli kılmaktadır. Aslında "kilittaşı türler" terimi ilk olarak Robert Paine tarafından 1966 yılında "Pisaster ochraceus" denizyıldızını tanımlamak için kullanılmıştır. Washington eyaletinde sığ gelgit bölgelerini araştıran Paine, "P. ochraceus" denizyıldızının avlanma özelliklerinin türlerin çeşitliliği için ana faktör olduğunu gözlemlemiştir. Belirli kıyı şeritlerinden deneysel olarak bu tepe avcının çıkarılması tür çeşitliliğinin azalmasına ve "Mytilus" cinsi midyenin besin kaynakları ve alan konusunda diğer organizmalara baskın çıkmasına neden olmuştur. Benzer sonuçlar 1971 yılında yapılan bir çalışmada Yeni Zelanda'da "Stichaster australis" denizyıldızı için de gözlemlenmiştir. "S. australis" türünün bölgeye yerleştirilmiş midyeleri iki ila üç ay içinde yok ettiği, "S. australis"in ortadan kaldırıldığı bölgelerde de midyelerin kısa sürede sayılarını aşırı şekilde artırdığı ve bölgedeki biyoçeşitliliği tehdit ettiği gözlemlenmiştir. Hepçil "Oreaster reticulatus" denizyıldızının beslenme aktivitesinin Virgin Adaları'nın kumluk ya da deniz bitkisi örtülü tabanlarında mikroorganizmaların çeşitliliğini, dağılımını ve çok sayıda bulunmasını düzenlediği görülmektedir. Bu denizyıldızları deniz tabanındaki çökeltileri karıştırarak üzerlerindeki su yosunlarını temizler. Deniz tabanında oluşan bu hareketten hoşlanmayan organizmalar yerlerini temiz çökeltileri kısa sürede kolonize eden diğer organizmalara bırakır. Ayrıca göçmen olan bu denizyıldızının beslenme aktivitesi farklı organik maddelerden oluşan koloniler çıkmasına yardım ettiği için bunlarla beslenen balık, yengeç ve denizkestanelerinin dağılımı ve populasyonları üzerinde önemli bir rol oynar. Denizyıldızlarının bazen ekosistemler üzerinde olumsuz etkileri olmaktadır. Avustralya'nın kuzeydoğusunda ve Fransız Polinezyasında "Acanthaster planci" mercan resiflerine çok önemli zararlar vermiştir. Polinezya'da yapılan bir araştırmada göçmen denizyıldızlarının 2006 yılında gelişiyle birlikte mercan resiflerinin kapladığı alan üç yıl içinde %50'den %5'e kadar düşmüştür. Bu durum bentik alanda yaşayan tüm canlılar üzerinde olumsuz bir etki yaratmıştır. "Asterias amurensis" istilacı türler arasında bulunan az sayıda derisi dikenliler türünden biridir. Larvalarının 1980'lerde muhtemelen gemilerin balast suyuyla birlikte Japonya'dan Tasmanya'ya ya geldiği düşünülmektedir. Bu denizyıldızı o zamandan beri sayısını o kadar çok artırmıştır ki artık ticari değeri bulunan midye popülasyonlarını tehdit etmektedir. Dolayısıyla da artık zararlı hayvanlar arasında görülmektedirler. Denizyıldızları; kendi türleri, başka denizyıldızları, tritonlar, yengeçler, balıklar, martılar ve deniz samurları tarafından avlanırlar. Denizyıldızlarının ilk savunma hattını vücutlarında bulunan ve kötü bir tadı olan saponinler oluşturur. "Astropecten polyacanthus" gibi bazı denizyıldızları tetrodotoksin gibi güçlü toksinler içerirken "Pteraster tesselatus" gibi türler ise yüksek miktarlarda tiksindirici özelliğe sahip sümük salgılar. Kalın plakçıklar ve dikenlerle gövdeleri koruma altındadır. Keskin dikenlerle kaplı olan, toksinler içeren ve parlak uyarıcı renklere sahip olan "Acanthaster planci" potansiyel avcılar için çekici değildir. Bazı türler zarar görebilecek olan tüp ayaklarını ve kollarının ucunu ambulakral oluklarının çevresindeki dikenler ve kollarının ucundaki kalın plakçıklarla korurlar. Bazı denizyıldızı türleri bazen "Vibrio" cinsi bakterilerin neden olduğu kötü beslenme durumundan muzdariptir; ancak daha yaygın olan ve ara sıra görülen kötü beslenme sonuçlu tükenme hastalığı denizyıldızları arasında kitlesel ölümlere neden olur. Bu hastalığın nedenleri henüz belirlenememiştir. Patojenik bakteri görülmemesine rağmen bu salgın hastalığın viral ya da mantar enfeksiyonu kaynaklı olduğu düşünülmekte ancak neden olan mikroorganizma tespit edilememektedir. Tek hücreli "Orchitophrya stellarum"un denizyıldızlarının gonadlarını enfekte ettiği ve dokulara zarar verdiği bilinmektedir. Denizyıldızları yüksek sıcaklıklardan zarar görürler. Deneyler sonucunda "P. ochraceus" denizyıldızının vücut sıcaklığı 23 °C'ye ulaştığında beslenme ve üreme hızlarının düştüğü, 30 °C'ye çıktığında da öldükleri gözlemlenmiştir. Bu türün kendine özgü bir özelliği gelgit sırasında deniz suyunun geri çekilmesiyle güneş ışınlarına maruz kaldığında deniz suyunu absorbe ederek gövdesini serin tutmaktır. Ayrıca merkezî diskini ve mide gibi yaşamsal organlarını korumak için kollarıyla ısıyı absorbe ettiği de görülmektedir. Denizyıldızları ve diğer derisi dikenliler deniz kirliliğine karşı duyarlıdırlar. "Asterias rubens" deniz ekosistemleri için bir biyoendikatör olarak görülmektedir. 2009 yılında yapılan bir araştırma "P. ochraceus" denizyıldızının okyanusların asitlenmesinden diğer kalkerli iskeletlere sahip hayvanlar kadar etkilenmediği ortaya çıkarılmıştır. Bu hayvanların iskeletlerindeki kalsiyum karbonattan oluşan yapılar pH azaldıkça çözünmektedir ancak araştırmacılar "P. ochraceus"un 21 °C derece sıcaklıkta 770 ppm karbondioksite (gelecek yüzyıl sonuna kadar beklenen değerlerden daha fazla) maruz kaldığında görece etkilenmediğini görmüştür. Bu durumda hayatta kalmalarının nedeni muhtemelen karbonat eksikliğinde daha fazla et doku üreten iskeletlerinin yumrulu yapısıdır. Derisi dikenlilerin bulunan ilk fosilleri Kambriyen döneme aittir. İlk fosillerin çoğu kolayca korunabilmiş olan denizkestanelerinin sert kabuklarıdır. Asterozoa alt şubesine ailt bilinen ilk fosiller ise Ordovisyen'e aittir. Bu fosiller hem denizyıldızlarının hem de yılan yıldızlarının özelliklerini gösteren Somasteroidea sınıfına aittir. Günümüz denizyıldızları ve yılan yıldızlarının muhtemelen bu sınıfa ait ortak bir ataları bulunmaktadır. Denizyıldızlarının öldükten sonra çürüme esnasında daha sert olan iskelet yapılarının ayrılması nedeniyle fosillerine sık olarak rastlanmaz. Yine de tam iskelet yapılarının saklandığı bazı fosil yatakları bulunmaktadır. Paleozoik zamanın sonlarına doğru deniz zambakları ve Blastoidea en baskın derisi dikenlilerdi ve du dönemden kalma bazı kireçtaşı yataklarında yalnızca bu hayvanlardan oluşan fosiller bulunur. Devoniyen'in ve Permiyen'in sonlarında görülen iki kitlesel yokoluş sonucunda Blastoidea'nın tamamen soyu tükenmiş ve deniz zambaklarının yalnızca birkaç türü soyunu devam ettirebilmiştir. Bu kitlesel yokoluşlarda birçok denizyıldızı türünün de soyu tükenmiştir ancak hayatta kalan türler Jura'nın başında ve ortasında geçen 60 milyon yıllık sürede tekrar türlerini çeşitlendirebilmişlerdir. 2012 yılında yapılan bir araştırmada denizyıldızlarının çok hızlı türleşebildiği bulunmuştur. Son 6.000 yıl içinde "Cryptasterina hystera" ve "Cryptasterina pentagona" denizyıldızlarının larva gelişiminde çeşitlenme olmuş ve ilki gövde içinde döllenme ve larva gelişimini adapte ederken ikincisi suda döllenmeye devam etmiştir. Yaşayan denizyıldızları, Neoasteroidea, Paleozoik zamanda yaşayan atalarından morfolojik olarak ayrıdırlar. Sınıfın taksonomisi görece istikrarlıdır; ancak Paxillosida ile Velatida'nın durumu konusunda tartışmalar devam etmektedir. Filogenetik veriler derinsu deniz papatyalarının Concentricycloidea adı altında ayrı bir sınıf oluşturduğunu ve hatta Velatida'nın tamamının ayrı bir sınıf olabileceğini önermektedir. Asteroidea içinde soyu tükenmiş gruplar şunlardır: Morfolojik özellikler yetersiz kaldığından Asteroidea'nın filojenisini çözümlemek zordur. Gale tarafından 1987 yılından önerilen filojeni şöyledir: Blake tarafından 1987 yılında önerilen filojeni: Daha sonraları, 2000 yılında yapılan ve moleküler kanıtları kullanan çalışmalar konuya çözüm getirememiştir. 2011 yılında yeni moleküler kanıtlarla birlikte Janies ve meslektaşları derisi dikenlilerin filojenisinin zor olduğunu ve yaşayan derisi dikenlilerin toplam filojenisinin seçilen analitik metoda göre değişiklik gösterebildiğini belirtmişlerdlr. Yalnızca yaşayan denizyıldızlarını, geleneksel olarak kullanılan takım adlarıyla birlikte bir filojeni sunmuşlardır. Solasteridae, Velatida'dan ayrılmış ve Spinulosida bölünmüştür: Denizyıldızları, kordalılar ile birlikte ikincil ağızlılardan olduğundan üreme ve gelişim ile ilgili bilimsel çalışmalarda kullanılırlar. Dişiler kolayca izole edilebilen çok sayıda oosit üretir ve bunlar mayoz bölünme öncesinde saklanabilir; daha sonra 1-metiladenin yardımıyla tam bölünme için harekete geçirilebilirler. Denizyıldızlarının oositleri büyük ve şeffaf olmaları, oda sıcaklığında deniz suyunda tutulabilmeleri ve hızlı büyümeleri nedeniyle bu tür araştırmalar için çok uygundur. Kolay üreyebilen ve laboratuvarda saklanabilen "Patiria pectinifera" bu amaçla model canlı olarak kullanılır. Başka bir araştırma alanı da denizyıldızının kaybettiği vücut parçalarını yenileme yeteneğidir. Erişkin insanların kök hücreleri farklılaşma konusunda çok yetenekli değildir ve denizyıldızlarının yeniden büyüme, vücut parçalarını yenileme ve klonlama süreçlerini anlamanın tıp alanında yeni gelişmelere yol açması mümkün olabilir. Avustralya Aborjinlerinin anlattığı bir efsanede bazı hayvanların okyanusu geçmek için kanoya ihtiyaçları olduğu ve kanosunu ödünç vermeyi reddeden balinayı denizyıldızının nasıl masallar anlatarak, balinanın parazitlerini temizleyerek meşgul ettiği ve diğer hayvanların da kanoyu çaldığı anlatılır. Efsanenin sonunda kandırıldığını anlayan balina denizyıldızını döver ve yamyassı hâle getirir ki denizyıldızları günümüzde hâlâ bu şekle sahiptir. Yaygın olarak anlatılan bir öykü deniz kıyısında yürüyen bir adamın sahile vurmuş denizyıldızlarını birer birer denize atan bir gençle karşılaşmasını anlatır. Neden böyle yaptığı sorulunca genç gelgitle birlikte suyun çekilmesiyle güneş altında kalan denizyıldızlarının öleceğini belirtir. Adam gence kilometrelerce sahil ve binlerce denizyıldızı olduğunu ve bu çabanın ne fark ettireceğini sorunca genç yere eğilip bir denizyıldızını daha denize doğru fırlatır ve "Bunun için fark etti." der. 1900 yılında kaydedilen Hawaii'ye ait kralların yaradılış ile ilgili eski bir duasında "yaratılmamış tanrı"lar arasında mercan böceği ve yer solucanı ile birlikte denizyıldızı da anlatılır. Nickelodeon kanalının "SüngerBob KareŞort" adlı çizgi filminin ana karakteri SüngerBob KareŞort'un en yakın arkadaşı Patrick Yıldız adında bir denizyıldızıdır. Denizlerde yaygın olarak bulunan denizyıldızları besin maddesi olarak çok az kullanılmaktadır. Bunun nedeni muhtemelen türlerinin çoğunun gövdelerinin küçük kemikçiklerden oluşması ve birçok türünün gövdesinin kötü bir tada sahip saponinleri ve bir kısmının da zehirli olan tetrodotoksinleri içermesidir. Bazı türlerinin midyelerle beslenmesi sonucu felce neden olan zehirlenmelere yol açabilirler. Bazı denizyıldızları Çin'de Japonya'da ve Mikronezya'da besin maddesi olarak kullanılabilmektedir. Denizyıldızları bazen denizlerden toplanarak hatıra olarak turistlere satıldığı gibi akvaryumlarda da gösterilmek üzere kullanılabilmektedirler. Özellikle "Oreaster reticulatus" türü kolay erişilebilirliği ve belirgin renkleri nedeniyle Karayiplerde yaygın olarak toplanmaktadır. 20. yüzyılın ortalarında Karayiplerde yaygın olarak bulunan bu türün sayısı bu nedenle oldukça azalmıştır. Florida'da bu tür tehdit altında türler arasındadır ve koleksiyonu yasa dışıdır. Yine de yaşadığı yerlerde toplanıp satılmaktadır. Benzer durum Hint-Pasifik okyanusunda yaşayan "Protoreaster nodosus" türü içinde geçerlidir. Küçükdalyan, Antakya Hatay ilinde, Antakya merkez ilçesine bağlı mahalle. Binlerce yıllık bir yerleşim yeridir. Küçükdalyan Belediyesi 1994 yılında kurulmuştur. Belediye Hac Dağı, Maşuklu Beldesi, Asi Nehri ve Antakya Belediyesi ile çevrilidir. Küçükdalyan, Asi Nehri'ni sınır olarak almış ve hac dağı(silpius) arasında kalmaktadır. Antakya ile Küçükdalyan'ı ayıran dere; halk diliyle Hacı Kürüş olarak anılan deredir. Antakya Şehir merkezine yaklaşık 1 km mesafededir. Halk, Arapça dilinin kısmen yerellesmiş ve kreol haline gelmiş bir şeklini kullanmaktadır. Özellikle Arapça okuma ve yazma bilmeyen genç nüfusun günlük konuşmalarda kullandığı bu Arapçanın içinde, Arapça Fonetik ve söyleniş kurallarına uygun hale getirilerek telaffuz edilen birçok Türkçe kelime vardır. Günümüzde bölge halkının tamamına yakınının Arapça konuşmasına karşın, Arapça okuma-yazma bilenlerin sayısı, genellikle yok denecek azdır. Özellikle yeni nesil gençlerde Arapça kullanımı giderek düşmektedir. Başlıca Yöre yemeklerin bir kısmı sayıldı, hepsini saymak mümkün değil. Dış Link: Hatay Yerel Yemek Rehberi Beldede üç adet okul vardır ancak günümüzde yalnızca Mahmut Yarim İlköğretim Okulu faaliyettedir. İnşaat halinde olan diğer 2 okulun 2021-2022 eğitim-öğretim yılında faaliyete geçmesi planlanıyor. Olga Tañón Olga Tañón (d. 13 Nisan 1967) Porto Riko’nun Santurce kentinde dünyaya gelen, 2 kez Grammy ödülü, üç kez de Latin Grammy ödülü kazanmış, Merengue ve Latin pop müziğinin öncülerinden olan bir sanatçı. Olga Tañón, kendisine 5 grammy ödülü, 17 Premio lo Nuestro ödülü getiren başarılı bir kariyer sahibi sanatçıdır. Orta gelirli bir aile olan José ve Carmen Tañón’un 4. ve en sonuncu çocuğu olarak dünyaya gelmiştir. Çocukluğu, diğer çocukların hayatlarından farksız geçmiştir. Fakat onun tek istediği şarkıcı olabilmekti. Tañón’un sanatçılık kariyeri, 1980 yılında Las Nenas de Ringo y Jossie (Ringo ve Jossie'nin kızları) adlı bir müzik grubuna katılılığında başladı. Kısa bir sure sonra, Chantelle adındaki, Porto Riko'lu ünlü bir grup, onun mezzosoprano sesini fark etti ve Olga’yı kendi yanlarına aldı. Onda, kendileri için gerekli olan merengue stilinin özelliklerini gördüler. Tañón, Chantelle’nin bir üyesiyken, kendi büyük hitleri olan ve Latin Amerika’da popüler hale gelen “Aunque No Te Quieras” (Sen İstemesen Bile) ile büyük bir başarıya ulaştılar. 1992’de Tañón, kendi ilk albümünü çıkarmak için WEA Latin kayıt şirketi ile sözleşme imzaladı. Kayıt edilen ilk albümünün başlığı “Sola” (Yalnız) oldu. Albüm, “Me Cambio Por Ella”, ve “Quiero Estar Contigo” gibi parçaları da içinde bulundurmaktadır. 1993'te WEA latina altında ikinci albümü olan “Mujer de Fuego”yu çıkardı. Tañón aynı zamanda “Presencie Tu Amor” ile başarılı bir şarkı yazarı olduğunu da gösterdi. 1994'te Tañón, ilk çift “Platinum Record”’u ve 95’te “Siente El Amor” adlı albümüyle üç Platinum Record ödülünü aldı. Bu albüm aynı zamanda salsa havasıyla yazdığı kendi şarkısı olan “Unicorno” adlı parçayı da içermektedir. O zamanlar Tañón’un ünü Latin Amerika’yı baştan sona kuşatmıştı. Tañón, Meksika asıllı şarkıcı olan “Marco Antonio Solis” ile tex-mex tarzı “Nuevos Senderos” adlı albümünü çıkardı. Şimdi tüm dünyaya ünü yayılmakta ve yarım milyondan fazla satış yaptığı için rıaa sertifikasını alan ilk Porto Riko'lu oldu. Albüm, ABD billboardlarında top Latin parçalarının başını haftalarca götüren Olga’nın ilk hit şarkısı olan “Basta Ya”yı da içermektedir. 1997’de Olga, Rafo Muñiz tarafından yazılan popüler bir eser olan Jesus Christ Superstar’ın Porto Riko versiyonunda, Mary Magdalene rolünü oynayarak iyi bir oyuncu olduğu kanıtladı. Bu versiyon tropikal bir tarzdaydı ve Olga’nın da şarkılarından içermekteydi. 1998’de Tañón, Porto Rikolu ünlü beyzbol oyuncusu olan Juan Gonzales ile evlendi. Fakat bu evlilik birçok skandal yüzünden 1 yıl sonra sona erdi. Çift, Gabriela Gonzales Tañón adında bir kız çocuğu dünyaya getirdi. Hayranları tarafından “Woman In Fire” olarak bilinen Olga, 2000 yılında ilk konser kaydı olan “Olga Viva… Viva Olga” adlı DVD’yi piyasaya çıkardı. Olga bu konseri Florida’daki House of Blues’da verdi. Bu eser, popüler kültür kuruluşu tarafından yılın başarılı ilk 20’lerinde gösterildi. Kayıt platinum oldu ve Olga’ya ilk grammy ödülünü kazandırdı. 2000 yılının sonlarına doğru Olga Tañón, panamadaki Anayansi tiyatrosunda kendisini bir kez daha kanıtladı ve dünyaca ünlü Meksikalı şarkıcı Alejandro Fernandez ile Güney Amerika'da turlar düzenledi. 2001 yılında piyasaya çıkardığı "Yo Por Tí" adlı albümü, ona Amerikan ve Latin Grammy ödüllerini kazandırdı. Albümün ilk parçası olan "Comó Olvidar", US billboardlarında ilk sıralara yerleşti. Cd, Porto Riko başta olmak üzere, Latin Amerika'da ve ABD'nin Hispanic yerlileri arasında en çok satan albüm haline geldi. 2002 yılında Tañón, Venezuela, Panama ve ABD'ye turlar düzenledi. 2003 yılında, "Sobrevivir" albümüyle 4. grammy ödüülünü kazandı. 2005 yılında Táñón, kızı Gabriela'nın dünyada sebastian sendromunu taşıyan 50 kişiden biri olduğunu duyurdu. Konserlerini ve turlarını devam ettirerek ve albümlerinden kazandığı parayla, bu hastalığın tedavisini bulmaya yardımcı olmak, şu anki planları arasında bulunuyor. Olga Tañón, kendisine 2006 Latin Grammy ödlüllerinde en iyi tropikal albüm ödülünü kazandıran "Una Nueva Mujer" adlı albümünü çıkardı. ABD'de bulunan Latin Amerikan kökenli göçmenlerin de desteğiyle Tañón, 2006'da Pitbull, Carlos Ponce, ve Wyclef Jean ile birlikte "Nuestro Himno" adlı albümü piyasaya çıkardı. 22 Şubat 2007'de Olga Tañón,19'uncu Premio Lo Nuestro ödüllerinde "Yılın Albümü", "En İyi Kadın Şarkıcı", ve "Yılın Şarkısı" dallarında olmak üzere üç ödül daha aldı. Tañón, Premio Lo Nuestro ödüllerinde toplamda 19 ödül alarak en çok ödül alan kişi unvanını korumaktadır. Turhan Ilgaz Turhan Ilgaz (d. 1945, Trabzon - ö. 4 Ekim 2010) Türk gazeteci, yayıncı ve çevirmendir. 1945'te Trabzon'da doğdu. Galatasaray Lisesi ve İstanbul Üniversitesi Edebiyat Fakültesi Felsefe Bölümü'nü bitirdi. Üniversite yıllarında başladığı gazeteciliği Cumhuriyet, Milliyet gibi gazeteler ve Yeni Gündem gibi dergilerde 1988 yılına kadar sürdürdü. O yıldan sonra kitap yayıncılığı (Yapı Kredi Yayınları, Kesit Yayınları) ve Fransızcadan çeviriler yaptı, Cumhuriyet gazetesinde yayınlanan çok sayıda makale yazdı. 4 Ekim 2010'da İstanbul'da kanserden öldü. Kendisini meslek yaşamından tanıyan yakınları, entelektüel düzeyinin ve birikiminin içinde bulunduğu ortamın hayli üzerinde olduğunu, bu "vasat" ortamla ilişkisinde hakkettiği konumun kendisinden esirgendiğini düşünürler: "Babıâli’de bir adam, sağlam felsefe altyapısına sahip, alışılmadık bir edebiyat zevki oluşturmuş okur dünyasında, dünyanın nabzını tutuyor bir yandan da. Türkiye’de rastladığım öyle tek insandı: Güncele bağlı bir iş yaparken, bütün çağı aklında tutmaya çalışıyor. Ortama uyum sağlaması mucize olurdu. Mucize gerçekleşmedi." "Camus’nün duyarlılığını yüreğinde taşıyan, Sartre’ın aklına hayran bir dostu yitirdik" denerek uğurlandı. Turhan Ilgaz'a göre "içinde yaşadığımız Dünya, totaliter liberalizmin küreselleşmeci dayatmasıyla ortaya çıkan haksızlıklar, adaletsizlikler yüzünden, bir yandan da muhafazakâr eğilimlere güç kazandırıyor. Küreselleşmenin yarattığı tüm olumsuzluklar modernleşmenin sonuçlarıymışcasına algılanıyor." Ilgaz, Türkiye'de toplumdaki tepkileri devşiren siyasi islamın, doğası gereği totaliter olduğu görüşündedir: "Biz, bireyi hiçleştiren cemaatlerin, üstelik din cemaatlerinin, özerklik iddialarına özgürlük istemeyi demokrasi sanmaya devam edeceğimiz için, cumhuriyet-demokrasi çatışkısının ayırdına varamadan, cumhuriyetin de, demokrasinin de berisinde kalmaya, bir süre daha devam edeceğiz." Bir karşılaştırma yapılacak olursa, Ilgaz'a göre "Hıristiyanlığın Batı uygarlığına köstek değil, destek olabilmesini sağlayan şey, iman ile aklı diyaloğa sokmuş, dolayısıyla da özgürlüğü mümkün kılmış olmasıdır. İslam’ın, alternatif bir uygarlık paradigması olabilmesi için, öncelikle, her dinî inancın kurucu öğesi olan tümelciliğini (“krallığını”) dünyevi siteden semavi siteye taşıyabilmesi gerekiyor. Siyasi yaşamında her zaman, "batılılaşarak modernleşmek" şeklinde tanımladığı Cumhuriyet'i savundu. İbrahim Kirazoğlu İbrahim Kirazoğlu (d. 1919, Kayseri) - (ö. 5 Şubat 1988), Türk siyaset adamı. İstanbul Üniversitesi İktisat Fakültesi mezunudur. Ticaret Bakanlığı İzmir Fiat Murakebe Büro Şefliği, İzmir Belediyesi Gıda vs. İhtiyaç Maddeleri Kontrol Bürosu İdâre Memurluğu, Kayseri Belediyesi Belediye Başkan Yardımcılığı, Merkez Orman İşletmesi Grafikerliği, Serbest Ticaret, Başkent Ticaret AŞ Harman Un Fabrikası çalışanlığı, Gima Genel Müdürlüğü, TBMM IX., X. ve XI. Dönem Kayseri Milletvekilliği, Cumhuriyet Senatosu Kayseri Üyeliği (12 Ekim 1975 – 12 Eylül 1980), IX .ve X. Dönem TBMM Başkanlık Divanı Katip Üyeliği, XI. Dönem TBMM Başkanvekilliği, Cumhuriyet Senatosu Başkanlık Divânı Kâtip Üyeliği ve Başkanvekilliği, Cumhuriyet Senatosu Millî Savunma Komisyonu Başkanlığı yapmıştır. Evli ve iki çocuk babasıdır. 27 Mayıs Darbesinde anayasayı ihlal suçundan yargılanmıştır. Mahkeme onunla beraber Adnan Menderes ve Celal Bayar'ın da bulunduğu 15 kişinin idamına karar vermiş yalnız Millî Birlik Komitesi bu kararı 3'e indirmiş ve İbrahim Kirazoğlu'nun da müebbet hapsiyle yargılanmasına karar verilmiştir. Prokaryotlarda DNA ikileşmesi Prokaryotik hücrelerin DNA ikileşmesinde, ikili sarmal açılır ve sentezin başladığı yer olan ikileşme çatalı oluşur. Proteinler açılan sarmalı kararlı kılar ve ikileşme çatalının önünde oluşan sarılma gerilimini hafifletirler. Sentez, kalıp boyunca belirli bölgelerden RNA Primazın, DNA Polimeraz III'ün polimerizasyonu başlatabileceği serbest 3'-OH ucunu sağlayan kısa bir RNA parçasını sentezlemesiyle başlar. İkili sarmalın antiparalel yapısından dolayı polimeraz III, kesintili zincirde 5'-3' yönünde sürekli DNA sentezi yapar. Çatalın slounda DNA sentezi 5'-3' yönünde kesintisiz olarak devam eder. Kesintili zincir denen karşı zincirde kısa Okazaki parçaları sentezlenir ve bu parçalar daha sonra DNA ligaz ile birleştirilir. DNA Polimeraz I, RNA primerini uzaklaştırır ve yerine DNA sentezler, ortaya çıkan polinükleotidler (DNA parçaları) DNA ligaz ile birleştirilir. Böylece sentezi tamamlanan iki yeni çift dallı DNA molekülü birbirinden ayrılr ve biri atasal hücrede kalırken, diğeri oğul hücreye gider. Cairns, izotoplar kullanarak, otoradyografi yöntemiyle replikasyonu izlemiş ve E.Coli'de replikasyonun tek bir noktadan (orjinden) başladığını göstermiştir. Bu özgül bölgeye "oriC" denilmiştir. Bu bölgenin konumu "E.Coli" üzerinde haritalanmış ve 245 baz içerdiği saptanmştır. Bu konuda yapılan başka araştırmalarda da, replikasyonun iki yönlü olduğu ve oriC'nin her iki yönünde hareket ettiği gösterilmiştir. Bu durumda replikasyon ilerledikçe ayrı yönlere doğru birbirinden uzaklaşan iki replikasyon çatalı oluşturur. Bu çatallar tüm kromozom yarı-saklı eşleştikten sonra, "ter" olarak adlandırılan sonlanma bölgesinde birbiriyle birleşir. Bir orjinden replikasyon başladıktan sonra eşleşen DNA'nın uzunluğunun bir birim olduğunu belirten terim "replikon"dur. Buna göre, bakteriyofaj ve bakterilerde DNA sentezi bir noktadan (oriC), başlayıp bir noktada (ter) biter. Bakteriler, tek ve büyük bir kromozoma sahip oldukları için, kromozomun tümü bir "replikon"dur. Replikasyonun yarı-saklı ve iki yönlü olduğu anlaşıldıktan sonra, birçok moleküler çalışma DNA kalıbı üzerinden tamamlayıcı uzun polinükleotit zincirlerinin gerçek sentezinin nasıl olduğunu anlamaya yönelmiştir. Bu çalışmalarda kullanılan mikroorganizmalarda, sentezde gerekli olan, DNA Polimeraz I, II ve III olarak bilinen enzimlerin varlığı görülmüştür. DNA ikileşmesinde yer alan birçok molekülü etkileyen pek çok mutant bakteri ve faj genlerinin izole edilmesi, tüm ikileşme işleminin karmaşık genetik kontrolünün aydınlanmasına yardımcı olmuştur. Pandora Kitabevi Pandora Kitabevi, Beyoğlu'nun en eski kitapçılarından olan bir sanat mağazasıdır. Türkiye'de İnternet ortamında kitap sitesi kuran ilk kitabevidir. En önemli özelliklerinde biri İngilizce yayınların çeşitliliği olan kitabevinde, son dönem Foucault, Deleuze, Guattari gibi önemli felsefecilerin bütün kitapları, Türkiye üzerine yazılmış İngilizce kitaplar ve üniversitelerde okutulan İngilizce ders kitapları bulunmaktadır. Şubelerinde yaklaşık 30.000 çeşit Türkçe kitap ve 20.000 çeşit İngilizce kitap bulunmaktadır. 2004 yılında edebyiatçı, yazar, eleştirmen, gazeteci ve kitap kurtlarından oluşan jürinin seçtiği Türkiye’nin en iyi 10 kitapçısı listesinde yer aldı. 2006 yılında da "Hürriyet" gazetesi tarafından Türkiye’nin en iyi 10 kitapçısı listesinde birinci sırada yer aldı. Pandora Kitabevi, 1982'de kurulan Hil Yayınları'nın sahibi olan Hüseyin Sönmez ve ortaklarınca 1991'de İstanbul'da kuruldu. Kuruluşundan itibaren kendi sektöründe teknolojik yeniliklerin öncüsü olmaya çalıştı. Bu bağlamda oluşturduğu ilkler arasında okuyucu bilgisayarı (1991), e-posta ile sorgulama (1994) ve elektronik kitap mağazası (1994) sayılabilir. 1994 yılında kurulan web sitesinin sunucuları, Türkiye'de sunucu hizmeti veren bir yer olmadığı için Amerika Birleşik Devletleri'nde bulunuyordu ve sonra 1995'te Almanya'ya, 1996'da da Türkiye'ye geldi. Kitabevinin ismi, Metin Erksan'ın 1990'lı yılların başında 'Pandora' adını verdiği ve yayınlamaktan vazgeçtiği bir televizyon projesinden alınmıştır. 2005 yılında Kitabevi’nin 15. kuruluş yıldönümünde fotoğraf sanatçısı Kamil Fırat'ın '...Pandora'da' adlı fotoğraf sergisine konu oldu. İstanbul'da Beyoğlu, Boğaziçi Üniversitesi (Bebek), Koç Üniversitesi (Sarıyer) ve Nişantaşı'nda şubeleri bulunmaktadır. İran-Kontra skandalı İran-Kontra skandalı veya Irangate, Ronald Reagan yönetimi sırasında Kasım 1986'da ortaya çıkan politik bir skandalın adı. ABD yönetim kademesinden bazı kişilerin, İran'a silah satması ve gelirlerin yasa dışı bir şekilde Nikaragua'da dönemin solcu yönetimini devirmeye çalışan anti-komünist Kontraları desteklemek için kullanılmasını kapsar. Skandalla ilişkili önemli miktarda belge, Reagan yönetimi görevlilerince ya imha edilmiş ya da müfettişlerden gizlenmiştir. Bir hafta sonra (13 Kasım'da), Reagan tekrar bir televizyon konuşması yaparak İran'a silah satışı yapıldığını doğruladı fakat bunun rehinelerin kurtarılması amacına yönelik olarak yapılmadığını söyledi. Edwin Moses Edwin Corley Moses (d. 31 Ağustos 1955; Dayton, Ohio), Amerikalı atlet. 1976 ve 1984 Yaz Olimpiyatları'nda 400 m engellide altın madalya kazanmıştır. 1977-1987 arasında arka arkaya 122 koşu kazanıp, dört kez dünya rekoru kırdı. Akademik burs kazanarak girdiği Atlanta'daki Morehouse College'da, fizik ve mühendislik eğitimi gördü. Burada 180 yarda engelli ve 440 yarda düz yarışlarda koştu. 1976'dan itibaren yalnızca 400 m engellide koşmaya başladı. 1976 Yaz Olimpiyatları'nda, ilk uluslararası koşusunda 47,64 saniyelik derecesiyle dünya rekoru kırarak altın madalyayı kazandı. 1978'de üniversitenin fizik bölümünü bitirdikten sonra, Kaliforniya'ya yerleşti. Burada mühendislik yapmaya başladı, ancak bir yıl sonra General Dynamics'teki işinden ayrılarak, kendini tamamen antrenmanlarına verdi. Ağustos 1977'de Alman Harald Schmid'e geçildikten sonra 9 yıl, 9 ay ve 9 gün boyunca hiçbir koşuyu kaybetmedi. 1977'de 47,45 sn, 1980'da 47,13 sn ve 1983'te 47,02 sn'lik derecelerle kendisine ait olan dünya rekorunu art arda geliştirdi. 1981'de Jesse Owens Ödülü'nü, 1984'te de en iyi Amerikalı amatör atletlere verilen James E. Sullivan Kupası'nı kazandı. 1984 Los Angeles Olimpiyat Oyunları'nda ikinci altın madalyasını kazanan Moses, 4 Haziran 1987'de vatandaşı Danny Harris'e geçildi. 1988 Seul'de kazandığı bronz madalyayla atletizm kariyerini noktaladı. Atletizmi bıraktıktan sonra 1990'da Almanya'da düzenlenen Bobsled Dünya Şampiyonası'nda Brian Shimer'le beraber bronz madalya kazandı. 400 m engelli rekorunu, 1992'de vatandaşı Kevin Young tarafından kırılana kadar 16 yıl boyunca elinde tuttu. Hâlen tüm zamanların en iyi ikinci derecesine sahiptir. Ökaryotlarda DNA ikileşmesi Ökaryotlarda DNA ikileşmesi, oldukça karmaşık bir işlem olup, DNA sentezindeki bazı faktörlerin nasıl işlediği hala tam olarak çözümlenememiştir. Ökaryotik hücrelerin de DNA sentezi prokaryotlardakine benzer ancak daha karmaşıktır. Her iki sistemde de DNA ikili sarmalı "replikasyon orijini"nden açılarak iki "ikileşme çatalı" meydana gelir. DNA polimerazın yönlendirdiği sentez, kesintisiz zincirde ve kesintili zincirde çift yönlü olarak devam eder. Prokaryotlardan en önemli fark olarak, ökaryotlada birçok "replikasyon orijini" ve sentezi yönlendiren daha farklı DNA Polimerazlar bulunmasıdır. Bunun nedenleri şöyle açıklanır: J.H. Taylor, P.Woods ve W.Hughes; 1957'de ökaryotlarda da replikasyonun yarı-saklı olduğunu gösteren kanıtı sunmuşlardır. "Vicia faba" (bakla) bitkisinin kök uçlarıyla yaptıkları deneyde DNA'yı H-timidin ile işaretleyip, otoradyografisini çekmişler ve replikasyonu izlemeyi başarmışlardır. Buradaki replikasyonun da yarı-saklı olduğunu kanıtlamışlardır. Çoklu replikasyon orijini ile ilk bulguların çoğu bir maya olan "Saccharomyces cerevisiae"'den elde edilmiştir. Mayadan elde edilen bu repliksyon orijinlerine ""özerk replike olan diziler"" (ARS) denir. Hücre döngüsünün G1 fazı sırasında bütün ARS dizilerine bazı protein grupları bağlanır ve ""orijin tanıma kompleksi"" (ORC) meydana gelir. Bu tanıma kompleksleri G1 fazında oluştuğu ve S fazından önce sentez başlamadığı için, sentezin gerçek başlama sinyalinde yer alan daha başka proteinler de bulunmaktadır. Bu proteinlerin en önemlileri özgül kinazlardır. Kinazlar, hücre döngüsünün ayrılmaz bir parçası olan fosforilasyonun kilit enzimleridir. Kinazlar, ORC'ye bağlandıklarında, DNA polimerazın bağlanmasına açık olan bir ""ön tanıma kompleksi"" (pre-RC) oluşur. pre-RC'ye bağlanacak DNA polimerazlar, ökaryotik replikasyonun en karmaşık yönüdür. Buna göre, 6 farklı tipte DNA polimeraz formu saflaştırılıp, çalışılmıştır: Ökaryotlarda doğrusal kromozom uçlarının (telomerler) replikasyonda ortaya çıkan özel sorun, RNA içeren özgün bir enzim olan telomeraz enzimiyle çözülür. Genetik moleküller arasındaki rekombinasyon, DNA zincirlerini kesen, tekrar sıraya koyan ve tekrar birleştiren bir dizi enzim varlığına dayanır. Gen dönüşümü olayı, bu değiş-tokuşlar sırasında yanlış eşleşme onarımı ile gerçekleştirilen sentez ile en iyi şekilde açıklanabilir. Öncü Gençlik Öncü Gençlik, Vatan Partisi’nin gençlik koludur. Partinin selefi olan İşçi Partisi (İP) döneminde, 17 Nisan 1994’te kurulmuştur. Öncü Gençlik, birinci görevinin Türkiye gençlik hareketine ideolojik, stratejik, politik ve pratik önderlik yaparak gençliği ülkenin, emeğin ve insanlığın büyük değerleri etrafında birleştirmek olduğunu addeder. Öncü Gençlik kadroları ve üyeleri, parti çalışmalarına katılmanın yanı sıra, esas olarak üniversite toplulukları ve gençlik kitle örgütleri içerisinde faaliyetler yürütürler. ""Tam bağımsız ve gerçekten demokratik Türkiye!"" sloganı ile siyasi programını en geniş gençlik kitleleri içerisinde, üniversite ve liselerde yaymayı hedefler. Bağımsızlıktan, aydınlanmadan ve emekten yana bir halk iktidarının demokratik devrimler yoluyla arasız devrimler sürecinden geçerek kurulabileceğini savunur. Tarihsel köklerini Jön Türkler ile başlayan, Atatürk’ün önderliğindeki Cumhuriyet Devrimi ile somutlaşan, ara kuşaklarla ve atılımlarla bugüne uzanan Türkiye’nin 200 yıllık demokratik devrim mücadelesine (Mithat Paşa, Namık Kemal, Mustafa Kemal, Şefik Hüsnü, 27 Mayısçı Kuşak, 1968 Hareketi vd.) ve insanlığın devrimci birikimine (Fransız Devrimi, Rus Devrimleri ve ezilen uluslardaki anti emperyalist devrimler) dayandırır. Bu çerçevede, en geniş gençlik kitleleriyle birleşebilmek ve farklı yurtsever siyasal öznelerin gençlik tabanlarıyla ve örgütleriyle de birlikte mücadele edebilmek adına, üyelerini kitle örgütü çalışmalarına yönlendirir. Öncü Gençlik, herkesin kampüslerde özgür siyaset yapma hakkını savunur. Eğitim hakkının engellenmesine karşı, ""Öğrenci kimliği olan herkes okula"" şiarını ortaya atar. Öncü Gençlik, konferans ve eylemler düzenleyen, kendi ifadeleriyle "mücadeleyi örgütleyen" bir çizgiyi savunmaktadır. Üniversitelerdeki "Bağımsız Türkiye", "Aydınlanma" ve "Bağımsızlık, Devrim, Sosyalizm" mücadelesinin önder gençlik örgütü olduğunu ilan eder. Öncü Gençlik’in tarihi, Aydınlık hareketinin
yardım etmek için yazılmış. Yine de sanmayın ki sadece kitap çıkarmak isteyenlerin hayallerine umutlar ekliyor, başarmak isteyen herkesin kendinden bir pay çıkarabileceği öğütler bulunuyor içinde. Evet diyorum tüm var oluşumla, belki yazar olmayacağım ama demek ben de bir şeyleri çok istiyorum. Bu bitiş çizgisine kadar neye ihtiyacım var, yetenek mi yoksa çabalamak mı beni gerçek başarıya ulaştıracak diye düşünüp düşünüp duruyorum kafamda. Bu tartışmanınsa alt başlıklarından birisi insan neye çabalar diğeriyse yetenek keşfinin en önemli koşulu ne acaba diye devam ediyor işte… Neden futbolcu olunur, futbola ne sebeple ilgi duyulur ve nasıl çalım atılır mesela. Altı yaşlarında erkek çocuklarının büyük bir çoğunluğu neden eskrim yapmaz da futbol oynar sorusu aslında cevap için çok da düşündürmüyor, cevap belli aslında futbola çokça maruz kalıyor işte. Futbol olmaz basketbol olur ama ne olursa olsun sonuçta gördüğü için çabası da yeteneği de o yöne kayıyor. İster minik bir çocuk olsun ister yıllarını bir sürü hobinin kucağında geçirmiş bir kişi bir değişmez husus daha var ki o da başarmak, estetik duruş ya da bir başka değişle beğenilmek ve bir ölçüde de saygıya erişebilmek, kendisine dıştan baktığında da saygı duyabilmek. Sonuçta kendini gerçekleştirmenin bir yansımasında kendini beğenebilmek yer almalı, böyle böyle büyük ve mutlu bir dünyaya ulaşılacak. Durum ne olmuş olursa olsun kişi önce kendini takdir edecek ki yeteneği ya da yarattığı her ne ise dikkat çekebilecek. “Öyle ya, yazdıklarımı ilk okuyan kişi ben olduğuma göre herhangi bir hikayeyi yazmaya başlamamdaki asıl sebep, onu okumak isteyişim olmalı.” (Culicchia, 25) Kendi hoşuna gitmeyecek bir şey yapmak ne kadar mutlu edebilir ki hem zaten. Ne zamanki kişi kendini sevmez, yarattığına da değer vermez bir de geliştirebilecekken kendini kapatırsa dıştan gelen eleştirilere işte bu gibi durumlarda başarının bir başka varyasyonu o büyümüş egonun karşısına bir uyarı gibi çıkabilir. Sonuçta bir matematik probleminin sonucuna giden tek bir yol olduğunu söylemedi hiç kimse. Bir boksörün kroşesini aşağıdan, yamuk, güçsüz ve hatta yavaş bulacak insanlar hep olacaktır. Hedef ne olursa olsun bir yerlerinde eleştiri alacaktır. “İster olumlu, ister olumsuz olsunlar, kitabınızın yayımlanan bir eleştirisini göz ardı edebilmeniz hiç de kolay değil.” (Culicchia,74) Giuseppe Culiccha kitabını bastırmanın başarı olduğu bir yolculuğu anlatıyor, kendinin sevdiği eserler yaratıp, eleştirilerle kimi zaman adımlarını büyütüp kimi zaman kalbini kırdığın bir dünya. Bense bu kitabı okurken kendi hayalime bağdaştırıyorum aşamaları. Sonuçta her yolculuğun manzarası farklı da olsa üç aşağı beş yukarı herkesin kendine göre bir köprüsü, yüzülecek bir denizi mevcut. Hangi bataklıkla mücadele edeceği de kişiye kalmış biraz. KAYNAKÇA Culicchia, Giuseppe. Demek Yazar Olmak İstiyorsun. İstanbul: Aylak Adam, 2014. MELTEM DENİZ DİNÇER Pes Etme, Çaba GösterGünümüzde yaşanan bu terör atakları insan yaşamının ne kadar kıymetli olduğunu bir kez daha bana kanıtladı. Geçen yıl Ankara da yaşanan korkunç saldırıların beni çok fazla etkilemesi ve hatta bombalardan kıl payı kaçmam beni kendi yaşamım hakkında daha çok endişeye düşürdü. Çoğu zaman kendime eğer başıma bir şey gelirse kendimi savunmak için ne yaparım ya da neleri yaparsam hayatta kalabilirim gibi sorular soruyorum. Geçen yıl ben bu sorularla boğuşurken abim beni sinemaya gitmek için ikna etti ve Marslı adı verilen bir filme gittik. Beni o kadar etkiledi ki kitabını her ay mutlaka uğramaya çalıştığım kitapçının rafında görünce hemen aldım. Tek nefeste okuduğum bu kitap beni hem hüzünlendirdi hem de inanca olan bağlılığımı kuvvetlendirdi. Bu dünyada ayakta durabilmek için hem teorik bilgiye hem de tecrübeye ihtiyacımız var. Çünkü hayat boyunca karşımıza çıkan engelleri ancak bu ikisi sayesinde aşabiliriz. Kitapta Marsta yaralanan ve tek başına kalan Mark’ın yaşadıklarını anlatılıyor. Tam her şey bitti artık yapabileceğim bir şey yok dediğim anlar çok oldu hayatımda ve eminim sizde de olmuştur. İşte tam bu anlarda umudumu kaybetmemem gerektiğini bu kitap sayesinde öğrendim. Her zaman yapabileceğim bir şey vardır ama yapmayacağım tek şey pes etmektir. 15 yaşında liseye yeni başlamıştım ve ikinci yabancı dilimi Çince olarak seçmiştim. Yaz tatilinde Millî Eğitim Bakanlığı her turizm otelcilik okulundan belirli sayıda öğrenciyi seçerek onları 15 günlüğüne Çin’e gönderecekti. Ben yedek listedeydim. Ama şansım geziye bir hafta kala değişti ve yedekten asil listeye döndüm. Çin ne kadar harika bir yer olsa da şöyle bir sıkıntısı var ki o da çok zor bir dile sahip olması. Ben oraya giderken Çincem başlangıç seviyesindeydi ve İngilizcem yok gibiydi. İlk üç gün gezi ve tarih üzerineydi. Yasak Şehir adı verilen yere gittiğimizde öğretmenler sayım yapmadan beni bırakıp gittiklerini fark ettim. O anda dünya sanki ters döndü gözümde ve kalp atışlarımı duyabiliyordum, etrafımdan geçen insanlar ağır çekimde gidiyormuş gibi hissediyordum ve sanki hepsi bana bakıyordu. Bu tuhaf ve kötü dakikaları geçirdikten sonra bir şeyin farkına vardım ne kadar ağlasam ya da paniklesem bir işime yaramayacaktı. Biraz İngilizce ve Çince ile anlaşmaya çalıştım insanlarla ama maalesef Çin’deki insanların sadece %10’u İngilizce biliyor ve onlardan biri bile bana denk gelmedi. Dört farklı polis ve görevliden sonra ancak İngilizce bilen birini bulabildim tabii bu en az yarım saatimi aldı. Bu sırada yanımda ne pasaport ne para ne de telefon vardı. Çünkü bize uzun bir yol olacağını ve çantaları bırakmamız gerektiğini söylemişlerdi ama şans işte otelin kapı kartı kalmıştı ve polisin otelde tek kalan Türk topluluğu bizdik ve öğretmenlerimin numarasını alıp onlara ulaşmasının ardından bu kötü olayı atlattım. Ama bu olay boyunca ben hiçbir zaman çözümü bulmaktan kaçmadım ve her zaman grubumu bulmakta ısrarcıydım ve bu ısrarcılığım sayesinde aileme ve sevdiklerime kavuştum. Önemli olan şey bu iki hikâyede ister Marsta ister Çin de olun ya da bilmediğiniz bir şehirde hiç fark etmez pes etmek değil yaşamak bir çözümdür ve bu uğurda yaptığınız şeyler önemlidir yapmayı düşündüğünüz şeyler değil. Ben orada bir köşede oturup ne yaparım diye düşünerek bekleyebilirdim ama bu durumda sonuç farklı olabilirdi ya da Mark orada iletişim kurmadan yiyeceğini üretip yaşamaya devam edebilirdi ama o ne yaptı her türlü aklında kalan bilgiyi kullanıp iletişim kurdu kendi dünyası ile ve bu sayede yaşadı. Buradan alınan ders pes etme çaba göster çünkü hayat buna değer. Bir Kelimeye Bin Anlam: DOKUZA KADAR ON Her insan hayatına yön veren ya da gördüğünde onu çok etkileyen bazı durumlarla karşılaşmıştır yaşantısında. İşte, ben de Özdemir Asaf’ın Dokuza Kadar On adlı şiir kitabını görüp okuduğumda kitabın tam olarak içime, yaşantıma işlediğini; beni değiştirdiğini hissettim. Bu kitabı her elime alıp okuduğumda aynı duygu yayılıyor: Sıcaklık… Kitabın çok sevdiğim Türkçe öğretmenimin hediyesi olması, bu sıcaklık duygusunu ona katlıyor; diğer bir ifadeyle, kitabın bana hatırlattığı ve yaşattığı bütün duyguların daha da güçlü olmasını sağlıyor bu durum. Kitaptaki her şiir, az sözcükle sayfalar dolusu açıklanabilecek şeyler anlatıyor. Özdemir Asaf bence bunu en iyi yapan şairlerden. Kitaptaki şiirlerden üç tanesi beni gerçekten derinden etkiledi: Bu şiirlerden ilki “Anahtar”. İlk okuduğum zaman fazla bir şey ifade etmemişti bu şiir bana. Tıpkı diğer bütün Özdemir Asaf şiirlerinde olduğu gibi... Anlam o kadar derin ki ilk okuyuşunuzda anlamanız pek mümkün değil. Tekrar tekrar okuyuşlarımdan sonra şiirin son dizesi aldı beni. Diyor ki: “Dürüst kaba ol, eğreti saygılı olma.” Bunu okuduktan sonra düşündüm. Etrafımda sadece kibar olmak için kibar olan kaç kişi var? Gerçekten de bu sayı çok fazla. Gerçek bir dost, gerçek bir sevgili her zaman ne ise onu söylemeli. Hiçbir zaman karşısındakini kırmamak için sahte kibarlıklar yapmamalı. Ayrıca şiirde başka bir dizede de yalan ile ilgili bir söz var: “Yalan korkaklığın tortusudur.” Buradaki korkaklık sadece gerçek korku anlamında değil bence. Bana ifade ettiği anlam, insanları üzme ve kırma korkusu. Bu şiirin beni etkilemesinin, sahte kibarlıktan pek haz etmemem haricindeki, diğer sebebi ise insanları üzme ve kırma korkusunun bende de olması. Bu şiiri okumadan önce hep yaptığım bazı şeylerin doğru olduğunu sanırdım ama yanılmışım. Gerçekten de insanlara dürüst olup “hayır” diyebilmek büyük bir erdem. Bu şiir, bunu çok öz bir biçimde sunmakta. Masum yalanların da bir anlamı olmadığını bu şiir açıkladı bana. İkinci şiir, “Ultra”. Bu şiir, şiiri anlatıyor tam anlamıyla. Şöyle diyor: “Bir kelimeye bin anlam yüklediğim zaman sana sesleneceğim.” Herkesin çok sevdiği biri olmuştur hayatında. Aşk ancak böyle anlatılabilir. Bir sözcüğün bin anlamı olmalı ki o kadar yüklü bir duygu anlatılabilsin. Bir sözcüğün bin anlamı olması da şiir demektir zaten. Bunun bu kadar sade ve güzel bir anlatımla anlatılması beni çok etkilemiştir. Beni etkileyen son şiir ise, kitabın ana teması olan yalnızlık hakkında. “Yalnızlık paylaşılmaz. Paylaşılsa yalnızlık olmaz.” Bu, bana yaşadığım mutlulukları ve üzüntüleri hatırlatıyor. Yaşanan mutlulukların artmasının en kolay yolu, onları paylaşmaktır. Üzüntülerin geçmesini sağlayan da yine odur. Paylaşınca geçmeyecek hiçbir şey yoktur. Özdemir Asaf da bu şiirinde yalnızlık duygusunun geçmeyen bir şey olduğunu paylaşma üzerinden anlatmış bence. Sonuç olarak Özdemir Asaf, bu kitabında çeşitli duyguları sadece birkaç cümleyle çok güzel ve derinden aktarmıştır okuyucuya. “Onun şiirinin amacı, kelimelerin çağrışım zenginliğinde dünyayı kavramak ve algılamaktır. Katı, öğretisel bir dünya görüşünü onda bulamayız.” diyor Doğan Hızlan. Gerçekten de “Her insanın bir öyküsü vardır ama her insanın şiiri yoktur.” diyen Özdemir Asaf şiirlerinde sadece aşka dair değil, insanlık ve hayata dair de çok şey vardır. Kısa cümleler ile dünyayı anlatmakta üzerine yok şairin. Herkes hayatı boyunca bir kere bile olsa Özdemir Asaf okumalı diyorum ve yazımı şairin sözleriyle bitiriyorum: Sensiz de denizi seyredebiliyorum. Hem dalgaların dili seninkinden açık. Ne kadar hatırlatsan kendini boş. Sensiz de seni sevebiliyorum. Cem HAN 10.11.2014 Burak Altıntaş 21302656 TURK 102-Sec.07 Ahmet Kaya 2 Aralık 2014 TAKINTILARLA HAYAT Bir şeye takmak ve onu takıntı haline getirmek günümüzde oldukça yaygınlaştı. Herhangi bir konuda takıntılı olmak hiç de zor değil fakat insana etkileri oldukça büyük. Genelde sağlıksız bir terim olmasına rahmen bu kelimeyi biraz esneterek sağlıklı sonuçlardaki faydalarını da görebiliriz. Takıntı denildiğinde çoğu zaman hastalık derecesinde bir kavram anlaşılıyor. “Aklından Bir Sayı Tut” adlı kitaptaki katil de zaten hastalık derecesinde bir takıntıyla eylemlerini hayata geçiriyor. Oysa takıntıların illaki hastalık derecesinde ileri bir düzeyde olması gerekmiyor. Burada bahsedeceğim örnekler tamamen hayal ürünü örnekler olacak. Fakat varmak istediğim noktayı görmeniz açısından yararlı olacağı kanısındayım. Örneklerin oluşturduğu etkiler abartı düzeyine kadar gidiyor. Bu şekilde hayali örnekler oluşturarak takıntı durumu diyebileceğimiz durumların nasıl etkili bir hal aldığını göstermek istedim. Hemen örneklerimize geçelim. Takıntılar bazen sadece günlük rutin esnasında yer alan ve hayatımızda sürekli olarak uyguladığımız kurallar veya hareketler de olabilir. Örneğin kendiniz için şöyle bir yargı oluşturduğunuzu hayal edin: Kahve içmeden güne başlayamıyorum. Bunun sizin güne sadece kahve ile başlayacağınızı düşünmeniz ve kahvesiz kendinizi uyanmış hissedemeniz durumunda ortaya çıkan bir takıntıya dönüştüğünü varsayalım. Yani bunun bir takıntı olması için bu cümlenin sadece cümle olarak kalmaması ve eksiklik halinde bir etkisi olması gerekli. Şayet durum böyleyse artık bir takıntıya sahibiz. Bu küçük takıntı hayatımızı nasıl etkiler peki? Eğer kahve içmezsek muhtemel bir enerji düşüşü ile karşılaşırız ve kendimizi takıntımız ile sınırlandırmış oluruz. Yani takıntımız günlük hayatımızı sınırlandırır ve bizim tam performans göstermemizi engeller. Bu oldukça basit bir örneğin takıntı haline gelmesiydi. Aslında bu cins örnekler herkesin yaşamında vardır. Mesela kimisi için bu kahve örneği yerini sekiz saat uyumadan uykumu alamıyoruma bırakabilir. Burada da bir takıntı mevcut olabilir ve bu takıntı bir süre sonra beyni ve bedeni bu duruma inandırdığı için artık istesek de sekiz saatten az bir sürede uykumuzu alamayız. Bu örneklere baktığımızda görüyoruz ki takıntılar hayatımızda çok kolay bir şekilde bulunabilecek ögeler ve hayatımıza oldukça büyük oranlarda etki edebilirler. Yine kahve örneğine dönecek ve bu örnek üzerinden devam edecek olursak kahve içmeyen bir bireyin ilk önce enerjisi düşer. Düşük enerji beraberinde verim düşmesi ve belli bir aşamadan sonra da hayattan geri kalmayı getirir. Hayattan geri kalan bir birey mutsuzlaşır ve depresif bir hal takınır. Devam etmek istersek sonunu bir felakete bile götürebileceğimiz bu örnek gösteriyor ki günlük hayattaki takıntılar hayatı büyük oranda etkilediği gibi çoğu zaman da beraberinde olumsuzlukları getiriyor. Verdiğimiz iki örneğe bakıldığında abartılı görünebilir fakat aslında ne kadar basit şeylerin takıntı olduğu ve olabileceğini gösteriyor. Aynı bakış açısıyla takıntılara bakmaya devam ettiğimiz zaman görüyoruz ki temizlik hastaları da aynı süreçten geçmiş şekli bir çıkarım yapabiliriz. Temizlik takıntısı olan insanlar da önce ufak şeylerin temiz olmamasını dert eder sonra dert edilen şeylerin sayısı artar ve ortaya hem ilişkilere hem de kişinin günlük hayattaki düzenine zarar veren bir durum çıkar. Fakat takıntılar sadece günlük hayatımızı bu şekillerde etkilemezler. Kendimce en etkili bulduğum takıntı amaca dönüşen takıntılardır. Örneğin bir insan başarılı olmayı takıntı haline getirirse, onu bu yolda engelleyebilecek hiçbir şey kalmaz. Çünkü birey ne olursa olsun sadece başarılı olmaya odaklıdır. Zaten bir açıdan takıntı kelimesine baktığımız zaman bir olgu, nesne ya da olaya fazla odaklanmadan kaynaklandığını görüyoruz. Aynı kendini kahve ile uyanmaya odaklamış, takmış insan gibi. Bu durumda da başarıyı takıntı haline getiren bir insan ne olursa olsun bu amaç doğrultusunda çabalar durur. Diğer durumlarda olduğu gibi bu durumda insan ilişkilerine ve hayata büyük oranda zarar verebilir. Çünkü başarıya ulaşmak isteyen ve bunun takıntı haline getiren bir insan için hiçbir şey engel değildir. Kendisini isteyerek ya da istemeden, iyi veya kötü bir niyetle engellemeye çalışan insanları kolaylıkla kırabilir. Başarı uğruna çalışma saatini abartılı hallere getirebilir ve sağlığına zarar verebilir ya da bu iki durumu gerçekleştiremeyip engellerin arkasında kaldığı için kendi akıl sağlığını yitirebilir. Çünkü her durumda odak başarı ve ona ulaşmaktır. “Aklından Bir Sayı Tut” a da katil bu motivasyon ile cinayet işlemektedir. Ailesinden gelen bir travmayı takıntı haline getirmiştir ve kendince intikam almak uğruna cinayetlerine başlar. Takıntı yoluyla intikam almayı kendine amaç haline getirmiş bir katil. Bundan daha tehlikelisi olabilir mi? Kitabın da ana olgusunu oluşturan takıntı gibi, günlük hayattaki takıntılarımızda yaşamı büyük oranda etkilemektedir. Takıntılı bir insan sadece tek bir noktaya odaklanır ve yaşamını takıntıları ekseninde değiştirir. Unutulmamalıdır ki önemli olan herhangi bir şeye karşı fazla kafayı takmamaktır. Aksi taktirde kendiniz için yeni bir takıntıya sahip olursunuz. KAYNAKÇA Verdon, John , Aklından Bir Sayı Tut , Koridor Yayıncılık, 2011. Ege Semih Kozoğlu İnanmak Başarı ve Etik “Cehalet mutluluktur, gerçekleri bilmediğin sürece mutlusun.” derler ya hakikaten böyle midir? Yaşananların farkında olmadığın, etrafında dönen dünyada neler değiştiğinin umurunda olmadığı bir yaşamda ne kadar mutlu olabilirsin ki? Karar veren değil de verilen kararları uygulayan taraf olmak anlık mutluluktan fazlasını getirmez. Hiçbir zaman yaptığı bir hareketle insanların hayatlarına dokunmanın, onların yüzlerinin gülmesini sağlamanın ya da onları rahatlatmanın huzuruna erişemez bu insanlar. Bu insanlar; öylece yaşarlar, onlara verilen görevleri kurallara uygun bir şekilde yerine getirirler ve hiçbir iz bırakmadan bu dünyadan giderler. Ama liderler öyle değildir, onlar insanların hayatına dokunur ve bir fark yaratırlar. Devrim Alkış’ın Kendi İşinin Patronu Olmak adlı kitabında da bu durum üzerinde duruluyor. Değişim yaratmanın insanların hayatına onları etkilemenin hiçbir unvan gerektirmediğinin anlatıldığı kitapta bu değişime nerede ve nasıl başlanabileceğine dair örnekler veriliyor. Steve Jobs, Mark Zuckerberg ve niceleri... Yola çıktıklarında ne bir unvanları vardı ne de bir güvenceleri. Bir fikirleri ve bu fikri gerçekleştirebileceklerine olan inançları vardı sadece. Fikirlerine sonuna kadar inandılar, karşılarına problemler çıkmasına rağmen asla pes etmediler, kendilerine verdikleri sözü hatırladılar. Sonuçta bugünün en büyük iki markası ortaya çıktı. Bu markalarla insanların hayatına dokunmayı başardılar, hayata yeni bir soluk getirdiler. Yön verilen değil, yön veren oldular. Onlar sayesinde insanların hayatı değişti, dünyayı daha farklı kıldılar. Asıl mesele tam olarak da bu nokta; insanların daha farklı, daha güzel bir dünyada yaşamalarını sağlamak. Bu nokta her zaman Steve Jobs veya Mark Zuckerberg’ün yaptığı gibi büyük çapta olmayabilir de. Yaptığımız küçük sayılabilecek iyilikler, insanlara verdiğimiz tavsiyeler de etkili bir değişim olarak sayılabilir. Kimseyi, en başta kendimizi küçümsemeden; aynı zamanda kendi doğrularımızdan ödün vermeden fikrimiz doğrultusunda ilerleyerek bir değişim yaratmamamız içten bile değil. Fark yaratmanın mutluluğunu tatmak ve iyi bir lider olarak insanlara güzele ulaşmaları konusunda rehber olmak o kadar elimizde ki… Yönetmek, karar vermek, sorumluluk almak gibi vasıflar elbette hiçbirimizin doğuştan sahip olmadığı, kendimizi geliştirerek sonradan kazandığımız vasıflar. Okudukça, hayatı gördükçe insanları analiz edebildikçe ve bu analizler sonucu onları nasıl etkileyebileceğimizi fark ettikçe geliştiriyoruz bu vasıflarımızı. İnsanların iyi etkileyecek güzel kararlar verdiğimizde ve bunları uyguladığımızda gerçek huzuru bulabiliyoruz. O zaman fark ediyoruz, değişim yaratmanın ne kadar güzel bir şey olduğunu. Tüm bu değişim sırasında etik kavramından asla ödün vermemek de gerekiyor. Güç sahibi insanın bu gücü insanları iyi etkileyecek onları iyiye taşıyacak şeylerde kullanması büyük önem taşıyor. İnsanları kendi çıkarları doğrultusunda yönlendiren lider ve insanları daha iyiye götürmeyi amaçlayan lider bu noktada ayrılıyor. Gerçekten patron olan, fark yaratan, bütün toplum için üreten liderler hoş anılar ve dünyaya kattıklarıyla hatırlanırken, şahsi menfaatlerini her şeyin üstünde tutanlar tarihin tozlu sayfalarına karışıyor. Patron olan ama asla geldikleri yeri unutmayanlar hem kendi bağlı oldukları kuruma iyi bir kültür bırakıyor hem de aradıkları huzura bu şekilde ulaşabiliyorlar. Aranılan huzura, hedeflenen yere ulaşılan yolda hayal etmekten asla vazgeçmemeli. Fikirlerimiz olmalı ve bu fikirlere inanmalıyız. İnsanları dinlemeli ama kimsenin etkisinde kalmamalıyız bu fikirlerin gerçekleşme aşamasında. Kendi kendimizin patronu olmalıyız yani her zaman. Eğer kendimize ve çalışma arkadaşlarımıza yeterince inanırsak başarı kaçınılmazdır. Bu başarıdan sonra ise bu noktayı patronluk, liderlik, başkanlık veya başka bir şekilde tanımlayabilirsiniz. İnsanlara yol gösteren kişi olmak, onlara kendi tecrübelerinizi aktarmak, onların siz fikirlerinizi belirtirken yaşadıkları heyecanı görmek çok sihirli anlardır. Tecrübeler anlatıldıkça ve anlatıldıklarında insanların hayatlarında etkili olabildikçe anlamlıdır. Anlatmaktan ve insanların sizi anladığından asla vazgeçmeyin. Alp Derya 21503889 KURT, KUZU VE OT Kanunlar ve adalet insanlık için bir milat olmuş ve yüce bir kavram oluşturmuştur. Adaleti yüce yapan doğruluğundan şüphe duyulmamasıdır, cennet ile cehennemin temelini oluşturmasıdır. Fakat kanunları yüce yapan ise birlikteliği ve adalete hizmet etmesidir. Kanunların ülkeden ülkeye değişkenlik gösterirken hangsinin en doğru olduğu bilinemez, bu yüzden birey uyduğu bütün kuralları sorgulamalı. Bu noktada tarihin en büyük liderlerinden biri olan Julius Caesar'ın ünlü sözü akla gelmeli: "Eğer kanunları çiğnemek zorundaysanız, güç kazanmak için yapın". Günümüz Türkiye'sinde adalet maalesef çok fazla eleştirilir bir halde. Tecavüzcüler veya teröristlerin idamla karşı karşıya gelmesi ve idamın serbest olmasının gerektiğini düşünenler her geçen gün artıyor. Ancak idam geri dönüşü olmayan bir adım ve hukuk asla geri dönüşü olmayan bir karara imza atmamalı. Tarihte yanlış kişilerin idam edilmesinden ders almak gerekir. Better Call Saul, içinde modern çağın bir çok yanlışını ve paradokslarını anlatan bir dizi. Pek çok durumda kendimiz doğruyken koşullar veya çevre yanlış olabiliyor, ya da tam tersi bir şekilde. Sosyal ilişkide bir Arap ile İngilizin birbirlerini yadırgaması gibi. Bu tarz durumlar hepimiz için adaleti ve diğer kavramları sorgulama ihtiyacı doğurur. Pragmatizm bu noktada anlamındaki gibi hepimiz için en faydalı olacak felsefedir, çünkü işe yarıyorsa iyidir diye düşünmek gerekir. Anakahraman James McGill, kardeşi ve diğer başarılı insanlara göre daha sıradan bir üniversiteden mezun olmuş ve sıradan bir CV'ye sahiptir. Başkalarının haklı olan önyargılarını yenip kendine bir müvekkil bulmak imkansız gözükmektedir. Çünkü onu avukat olarak seçmek, hırsıza evinizin anahtarını vermekten farksız gözükür. En iyilerin başlangıçtan beri mükemmeliyete yakın hayatı vardır, Büyük İskender, Octavian (Augustus) ve Scipio Africanus gibi. Fakat bu, şansa başlangıçta ulaşamamış insanların asla başarılı olamayacağı anlamına gelmez. Çünkü başarının temelinde her zaman bir şeylere şans tanımak yatar. Günümüzde bazen insanların tavırlarını ve hemen pes ettiklerini görüyorum. Hayatta mucizelerin oluşması için şansa şans tanımak gerekir. Hayattaki bu tarz önyargılardan hepimiz haberdarız. Bu önyargılar insanların üç çeşit davranışta bulunmasını sağlıyor: Cesur olup kendini adamak, korkak olup çıkarcılık yapmak ve kayıtsız kalmak. James McGill cesaret edip işleri kendi yöntemleriyle çözmeye çalışan bir avukat olmaya karar verir ve bunda bir hayli başarı elde eder. Fakat kardeşi gibi diğer insanlar kıskanç bir şekilde haklı çıkmak adına onun bu başarısını engellemek için ellerinden geleni yapar. Bunun gibi olayı bir çok zaman yaşar ve görürüz, geleceği değiştirmek istediğimizde gelecek karşı çıkmak için bütün gücüyle saldırır bizlere. Adaletin bir diğer kutsal özelliği yaptığı iyiliğin bir zincirleme şeklinde oluşmasıdır. Kötülüğü engellemek sadece o anı kurtarmaz, bizi ve çevremizi de güçlendirir. Psikoloji bize insan bilincinin ne kadar değişkenlere bağlı olduğunu gösteriyor. Doğru bir davranışta bulunmak kendi moralimizi yükseltmesiyle beraber etrafımızdaki insanlara olan tavrımızı da etkiler. Örneğin yanlış bir hareket yapan birisini engellememek kesinlikle pişman olmamıza sebep olacaktır. Bu pişmanlıkla sevdiklerimize istemeyerek sinirli cümleler kurup daha da pişman olacağımızdan şüphe yok, çünkü bütün insanlığın iyi olarak doğduğunu düşünüyorum. Caesar'ın söylediği gibi, "İnsanlar bazı zaman kaderlerinin efendisidir. Suç, sevgili Brütüs, yıldızlarımızda değil bizdedir, kul olduğumuz için." Dünya'da binlerce haksızlık ve onun getirdiği mutsuz yaşam var. Her ne kadar doğruyu uygulamaya çalışsak dahi, doğanın getirdiği hüzünleri engelleyebilecek güçte değiliz. Engelli doğanları, yemek bulmakta zorlananları mutlu etmek için elimizden geleni yapabiliriz fakat tabiatın kurallarını değiştiremeyeceğiz. Hiçbir şey mutsuz bir şekilde ölen iyi bir insan kadar hüzünlü değildir. Bu yüzden Tanrı'nın adaletine yani ilahi adalete ve zamandan başka güvenebilecek bir şeyimiz yok. Ünlü filozof Göethe insanların iyi ki çabuk unuttuğunu yoksa insan ömrünün hüzünden dolayı on yıl süreceğini söyler. George Orwell’in Hayvan Çiftliği romanı üzerine birkaç yorum George Orwell’in “Hayvan Çiftliği” adlı kitabını elinize aldığınızda ilk dikkatinizi çeken alt başlığının “Bir Peri Masalı” olmasıdır. Ancak, anlatılanların masal değil de toplumsal gerçeklerin aktarıldığı masal tadında yazılmış bir roman olduğunu okuduğunuzda anlıyorsunuz. Yazarımız aslında sosyal demokrat düşünen ama baskıcı ve otoriter rejimlere karşı çıkan bir dünya görüşüne sahiptir. Kitap, Sovyetler Birliği’nin kuruluşundan itibaren yaşanan tarihsel süreci, oluşan önemli olayları hicvederek mecazi bir anlatımla ve tarafsız bir gözlem ile okurlarına sunmaya çalışmıştır. Soğuk savaş döneminin Rusya’sını bir çiftliğe, çiftlik sakinlerini de devrimi gerçekleştiren topluma benzeterek hayal dünyamızı gerçeklikle örtüştürmüştür. Sovyetler Birliği kurulup çarlık rejimi tarihe karışırken eşitlikçi, adil, emeğe saygılı bir yönetim hayali ile yola çıkılmış olmasına rağmen zaman içinde çarlık rejimini bile aratan totaliter ve baskıcı bir korku imparatorluğu kurulmuştur. Çarlık rejiminin yıkılmasına neden olan insanlar arasındaki sınıf ayrımı, yoksul ve zengin kesim arasındaki gelir dağılımının dengesizliği, yoksulluk, yolsuzluk, haksızlık ve temel insani değerlerin yok olması kurulan yeni düzende de tekrarlanmıştır. Değişen yalnızca yeni zenginlerin türemesi, yolsuzluk ve yoksulluğun eski düzeni de aratacak biçimde artmış olmasıdır. Daha fazla özgürlük, daha fazla eşitlik, daha fazla adalet, daha iyi bir yaşam isteyen asıl devrimin sahipleri ne yazık ki gerçekleştirdikleri devrimin altında ezilmiştir. Eşitlikçi bir toplum oluşturmak ve insan onuruna yakışır bir biçimde yaşamak için çıkılan yolda eskisinden de acımasız bir diktatörlük kurulmuştur. Kitapta “Napoleon” karakteriyle özdeşleştirildiği gibi devrimi gerçekleştirenler iktidar olduktan sonra kişisel hırslarına yenik düşmekte, yalnızca kendi bildiklerinin doğru olduğuna inanmakta, kendisine rakip gördüklerini bir şekilde yok etmekte ve iktidar sarhoşluğuna yakalanmaktadırlar. Yönetici, tek adam olma hırsının zirvede olmasından dolayı yönetime katkısı olacak iyi niyetli ve bilgili insanları kendisine rakip olarak görmekte, onları devrim düşmanı gibi düşünmekte, yanlış olduğunu bildiği halde bu düşünceye kendisini ve etrafını inandırmaktadırlar. Bu yönetimden çıkarı olan kesim de doğru veya yanlış her hareketi sorgulamaya bile gerek görmeden kabullenmekte, kayıtsız şartsız destekle yöneticinin egosunu okşamaktadır. Napoleon’un etrafındaki dokuz köpek, “Jessie” ve “Pincer” her iktidarda olanın etrafında görebileceğimiz karakterleri simgelemektedir. Devrimin altında imzası olan “Snowball”lar bir süre sonra bertaraf edilmekte, bizim deyimimizle dokuz köyden kovulmaktadır. Düşünmeyen, aklını kullanmayan, sorgulamayan hangi amaca hizmet ettiğini bilmeden sadece çalışan her durumda emeğini ortaya koyanlar yine, yeniden daha çok üretmektedir. “Benjamin” bu grubu temsil etmektedir. Böylece eski yönetimde ezilenler ile yeni yönetimde ezilenler değişmemekte, bu defa da seçtikleri yönetimce ezildiklerinden yazgısını kabullenme kolaylığına kapılmaktadırlar. İnsanlar genelde siyaset ile ilgili kitaplar okumanın sıkıcı olacağını düşünür. Bir sürü öğreti, doktrin, terim üçgeninde dolaşacağını sanır. Fakat “Hayvan Çiftliği” bu anlamda sade bir anlatımla siyasetin, yönetici ve yönetilenlerin profilini anlaşılır şekilde ortaya koymuştur. Kişileştirmelerin çok başarılı yapıldığını düşünüyorum. Kitap, siyasetle beraber felsefe, sosyoloji ve insan psikolojisini de işlemektedir. Adeta topluma kuşbakışı bakmakta, hatta olayları yakından gözlemlemekte ve düşüncelerini okuyucuya yansıtmaktadır. Aslında tarihin tekerrürden ibaret olduğunu, geçmişte yaşananların şu anda da yaşanıyor ve gelecekte de yaşanabilir olacağını ispatlamaktadır. Bir bakıma 1945’lerden günümüze çok bir şeyin de değişmemiş olduğunu da kavrıyorsunuz. Romanı bitirdikten sonra ülkeme, topluma, halkıma bakış açımın değiştiğini söyleyebilirim. Yapılması gereken ise idareci konumundaki insanların yönetim hayatı boyunca denetlenebileceği bir sistem oluşturmaktır. Denetlenmeyen, geri bildirim mekanizmaları oluşturulmayan her sistem kokuşmaya mahkûmdur. Yönetilen grubun ise düşünen, sorgulayan bir toplum olması gerekir. Bunun da yolu akılcı, bilimsel bir eğitimden ve bu eğitimle yetişen düşünen, sorgulayan, yenilikçi bireylerden geçer. Kitabımızda özgürlüğün ancak düşünen insanlar için olduğu, toplumlara akılcı düşünmenin, eleştirisel yaklaşımın gerekliliği ve körü körüne bağlanmanın yanlışlığı hakkında mesaj iletilmeye çalışılmıştır. SILA İNCİ AMAN TADIMIZ KAÇMASIN Özellikle son dönemlerde insanların birbirine göstermekte zorlandığı saygıyı çok arar, özler oldum. Genel olarak toplumumuzun içinde bir kimselere karşı püskürülmeyi bekleyen bir nefret var. Karşılıklı iişkilerde ve anlaşmazlıklarda hoşgörü ve tolere etme seviyelerinin iyice düştüğüne tanıklık ediyorum. Kişisel olarak, bu durumun insanların kendi hayatlarındaki memnuniyetsizliklerden kaynaklandığını düşünüyorum. Açıktır ki bu hoşnutsuzlukların en büyük nedeni maddiyatla bağlantılıdır. Bir ülkenin mutlu olabilmesi için ekonomisinin tatmin edici olması gerekir. Herkesin kazancının iyi olduğu, aylık maaşı ile ailesini, evlatlarını geçindirebildiği bir pozisyon söz konusu olduğunda bu ülkede kimsenin, hiçbir zaman sıkıntısı olmaz. Toplumun keyfi yerinde ve bu insanlar hayat standartlarından memnunlar ise sosyal ayrışımlar ve huzursuzluklar akıllardan uzak olur. Bu durumda insanlar diğer bireyler hakkında kafa yormaz ve bir harmoni içinde yaşayabilirler. Para mutluluk getirmez lafı her zaman çok sevilen bir deyiştir. Fakat günümüz dünyasında maddi veya manevi her şeyin ucu eninde sonunda paraya dokunduğu için, maalesef bu deyiş artık manasını yitirmiştir. Bu görüşümü benim aklıma kazıtan olay 2012’de bir okul arkadaşımın annesinin, maddi durumları yüzünden ilaç alamamaları sonucu 34 yaşında kanserden hayatını kaybetmesiydi. Belki “Bu hastalıktır. Parayla ne alakası var, kaderindeyse olur.” gibisinden düşüncelere kapılabilirsiniz. Lakin bu gibi örneklerle çok karşılaştım ve eğer insanların imkanları daha iyi olsa idi senaryonun çok daha farklı olacağına adım gibi eminim. Bu gibi misaller daha kişisel olanlar tabii ki. Bu olaya daha geniş bir pencereden bakacak olursak toplumun parçalanma nedenleri içinden en büyüklerinden bir tanesi olduğu aşikar. Why Nations Fail (Ulusların Düşüşü) kitabının yazarlarının da ilk olarak anlatmaya başladıkları noktayı ele almak istiyorum. Mısır, Libya, Suriye gibi ülkelerin neden şu anki hallerinde olduklarını açıklığa getirirken halk içindeki gelir farkının bir uçurum olduğundan bahsediyor yazarlar. Rejimin değişmesinin bir fayda etmediğini çünkü yeni gelen liderin ya da partinin yine, her zaman olduğu gibi zengin kısma hitap ettiğinden ve düşük gelirli topluluğun siyasal anlamda hiçbir sözlerinin olmamasından yakınıyorlar bu ülkelerin gençleri. Bu tür örnekleri bir elimize, kendi ülkemizi de diğer elimize alıp benzerlikleri karşılaştırırsak geleceğimizin böyle olmayacağından kesin olarak emin olamayız. Televizyonlarda ülkemizin refah içinde yaşadığını yineleyen kişilere nazaran aslında insanların ne kadar kötü koşullarda ne kadar aza çalıştığına bakarsak bu durumun gerçek olmadığını anlayabiliriz. İnsanların kendi bulundukları şartlara alışmaları sağlanmış ve gün geçtikçe ekonomik durumumuz kötüye gitmesine rağmen bu insanlar kafalarını kaldırıp da “Biz neden ulaşıma, doğalgaza, gıdaya bu kadar fazla harcar olduk.” demez olmuşlar. Şükür etmekten başka bir şey bilmeyen insanlar asgari ücret alırken toplu taşıtlara her bindiklerinde 3 lira verdiklerine de şükür etmekten başka bir şey yapmıyorlar. Güçlüye saygı duyup, onların sözlerini dinleyip kendilerine yapılan haksızlığı anlamaz ya da artık umursamaz olmuşlar. Fakat farketmeliler ki bu durum böyle devam ederse şu an acıyarak ülkemize aldığımız mültecilerin kaçtıkları memleketlerine dönüşeceğiz. Ben bu yazıda komünizmi savunmuyorum ama zengin ve fakirin arasının da gün geçtikçe açılmasını anlamlandıramıyorum. Bana göre eğer bir ülkede zenginler daha da zenginleşiyorsa geliri düşük kısmında onlarla orantılı bir şekilde gelişmesi gerekir. Çünkü bir ülke ancak bu şekilde gelişir. Diğer şekilde ülke değil kişiler gelişir ve bu da bu ülkeyi kaosa sürükler. Fransız Devrimi öncesi Fransa’sı gibi sadece parası olan konuşabilir, diğerleri sefalet içinde sürünür. Bahsettiğim hale gelmemek için toplumun her kesimi birbirine sahip çıkmalı ve “Benim derdim değil sen uğraş!” mantalitesinden uzaklaşmalıdır. Bu iki madde de Türk toplumunun yıllardır sorunu olduğu için bunların üstesinden gelinebilir mi bilemiyorum. Fakat gözümüzü açıp harekete koyulmamız için illaki bizim de canımızın yanacağı günü beklemek bu vaziyeti düzeltmek için yanlış bir hamle olacaktır. Deniz Nasır Kurgunun Esaretinde Belki siz de fark etmişsinizdir; artık günümüzde çekilen pek çok televizyon dizisinin, uyarlanan sinemaların ve yazılan romanların temelinde sağlıksız ve dengesiz aşk hikâyeleri yatıyor. Peki bir ilişkinin sağlıksız ve dengesiz olduğunu nasıl anlarız? Aslında bunun cevabıyla Kinley McGregor’un Acının Efendisi adlı yapıtını okuduğumda tekrardan yüz yüze geldim. Savaşla iç içe olan, kaba ve küfürbaz Stryder ile barışçıl ve masum Rowena’nın aşkı kimi okuyucunun içini ısıtacak bir cinsten. Ancak benim gözümde fazlasıyla gerçek dışı ve eşitsizliğin temelinde kurulmuş klişe bir aşk hikâyesinden başka bir şey değil. Bu kitabı okumamış olsanız bile eminim ki böyle bir senaryoyla daha önce izlediğiniz bir sinemada ya da okuduğunuz bir kitapta karşılaşmışsınızdır. Nedenini henüz çözebilmiş değilim ancak insanlar bu tür kurguları okumaktan ve izlemekten keyif alıyorlar. Nedense bir aşk hikâyesinin günümüzde “kaliteli” olabilmesi için erkeklerin kaba, umursamaz ve şiddete meyilli davranışlar sergilemesi gerekiyor. Zengindir, tuhaf takıntıları vardır, iletişim yeteneği eksiktir… Kadınların ise cıvıl cıvıl, barışçıl, az konuşan ve parası az olanı makbuldür. Parası az olan kadın karakterimiz; parası bol olan ve tatmin edilme ihtiyacıyla yanıp tutuşan, kalbi resmen buz tutmuş erkek karakterimizle karşılaştığı anda nasıl oluyorsa aralarında bir aşk başlıyor. Tabii ki bu aşkın sonunda masum kız, âşık olduğu erkeği “iyileştirir”. Elbette bu benim fikrim. Şahsen böylesine klasik ve kadın ile erkeğe tipik rol biçilmiş kurguları izlemekten ve okumaktan sıkıldım. Ancak beni asıl rahatsız eden şey bu tür kurgularla ele alınmış olan filmlerin ve kitapların yaygınlaşması değil. Kurgu dediğimiz şey kişinin bir konuyu hayal gücüyle şekillendirmesidir ne de olsa; bir yazar istediği kitabı yazabilir, bir yönetmen istediği filmi çekebilir. Şunun da farkındayım ki etrafımızda ne böyle bir kadın ne de böyle bir erkek var. Ancak etrafımızda böyle olmaya çalışan pek çok kadın ve erkek var. Etrafımızı ezilmenin şirinlik olduğunu sanan kadınların ve zorbalığın havalı olduğunu sanan erkeklerin düşündüğünüzden de fazla olması beni fazlasıyla rahatsız ediyor. Bu kurgular elli yıl önce de böyleydi, günümüzde de böyle. Ancak bu kurguların aksine elli yıl içinde pek çok şey değişti. Kadınların iş gücüne katılması ve bağımsızlıkları arttı. Kadınlar artık evlenip çocuk yapmaktan çok daha önemli sorumlulukları olduğunu topluma kanıtladılar. Ancak kadınlar bunu bir tek kendilerine kanıtlayamadılar. Pek çok kadın, ilişkilerinde erkeğin himayesi altına girmeyi kabul ediyor ve kendilerini eşlerine muhtaç olduklarını göstermekten geri durmuyorlar. Buna sokakta yürürken bile, her ne kadar şimdi sokağa çıkamasam da, tanık oluyordum. Arkadaşlarıyla oturan bir çiftin sohbetine kulak misafiri olmuştum: “Benim erkek arkadaşım çok güçlüdür, dün gece önümüze bir köpek çıktı hemen beni korudu.” Neye daha çok şaşıracağımı bilememiştim; kadının erkek arkadaşının sıradan bir davranışını bu kadar övmesine mi, erkeğin bu sözler karşısında sanki günü kurtarmış gibi gururlanmasına mı? Evet, kadınlar nedense kendilerini bir erkeğe muhtaç olduklarını düşündürmek istiyorlar. Peki ya erkekler? Maço erkek diye bir kavram var günümüzde, “ideal” erkek için kullanılır hatta. Aşırı kıskanç ve kaba olmak zorunda ki eşlerini diğer erkeklerden ya da diğer “tehditlere” karşı koruyabilsinler. Ne demişler bilirsiniz: “Her prensesin bir şövalyesi olmalıdır.” Bu sözü 16. Yüzyılda yaşayan birine söyleseydiniz belki de size hak verirdi. Ancak artık etrafta ne bir prenses kaldı, ne de bir şövalye. Bizler farklı karakterlere sahip olan bağımsız bireyleriz ve öyle kalmalıyız. Ben asla Rowena gibi barışçıl ve hanım hanımcık olamam. Bir kadın olarak hayatımda Stryder gibi bencil ve saldırgan bir şövalyeye de ihtiyacım yok çünkü bu benim hayatım ve hayatımı kimsenin himayesi altında geçirmek istemiyorum. Bir kurguda değil, gerçekliğin egemen olduğu bir dünyada yaşıyoruz ve ben bunun bilincinde kalıp kurgunun esaretine kapılmayacağım. Kaynakça: MacGregor, Kinley. Acının Efendisi. Çev. Berker Akcam. Ankara: Epsilon Yayınevi, Mayıs 2018. Baskı. DÜNYA’DAN MARS’A, ANKARA’DAN KARS’A Ülkemizde birçok farklı özellikler bulunduran bir şehrimiz de Kars’tır. Sert iklimi, Rus mimarisi, tarihi ve yemekleriyle insanı içine çeken bir şehir… Haziran ayının sonlarına doğru ailemle yaptığım eğlenceli ve baştan çıkarıcı 4 günlük Kars gezisinde birçok farklı kültürle karşılaştım. Son zamanlarda (özellikle kış aylarında) popüler olan Doğu Ekspersi’yle Ankara’dan yola çıktık. Ankara’dan başlayan yolculuk Kırıkkale, Kayseri, Sivas, Erzincan, Erzurum ve Kars şehirleriyle devam etti. Kardeşim Ege’yle ilk kez tren yolcuğu yapacağımız için çok heyecanlıydık. Örtülü kuşetli vagonda 4 yataklı bir odadaydık. Odanın küçük olmasına rağmen yolculuk heyecanının verdiği bir rahatlık vardı. Merakla göreceğimiz manzaraları bekliyorduk. Tren akşam kalktığı için hava erkenden karardı ve sabaha çok güzel bir manzarayla uyanacağımızı hayal ederek uyuduk. Ben o kadar heyecanlıydım ki manzarayı kaçırmamak için sabah saat 5’e alarm kurmuştum. Fakat uyandığımda karşımda otlardan başka bir şey yoktu. Sabah karşımıza çıkan ilk manzara Fırat Nehri’nin içimizi ısıtan manzarasıydı. Çok yüksek vadilerin içinden geçiyordu tren ve hep nehrin yanındaydık. Vadilerin arasından geçerken hayatımda ilk kez kendimi doğayla iç içe hissettim. Fırat Nehri yaklaşık 2800 km boyunca devam eder ve sonradan Murat Nehri, Karasu Nehri, Çaltuk Nehri olmak üzere kollara dağılır ve Doğu Ekspresi yolculuğunda Sivas’ın doğusundan Erzincan’ın doğusuna kadar gözükür. Erzurum’u geçtiğimizde etraf yeşillenmeye ve ağaçlanmaya başladı. Sarıkamış ormanlarına yaklaşıyorduk. Hava karardıkça ormanlar sıklaşıyordu. Soğuk ve karanlığın verdiği, tüylerimi diken diken yapan bir ürkütücü his vardı içimde. Ormanın ortasında Rus Çariçesi Katherina’nın Doğu Anadolu işgali sırasında yaptırdığı köşk vardı. Köşkün görünümü içimde kış özlemi yarattı. Soğuk ve karlı kış günlerinde o köşkün içinde şömine başında kitap okumak istedim. Katherina köşkünün verdiği sıcaklıktan sonra hava git gide karardı ve karanlıktan hiçbir şey gözükmemeye başladı. O karanlıkta yolculuk yapmak boşukta durmak gibi bir histi. 25 saatin sonunda yolculuğun bitmesi gerekirken Kars’a gelmemize iki saat daha vardı. 28 saat sonunda gelmemize rağmen yolculuk çok güzel geçmişti. Ertesi gün sabah erkenden uyandık. Ilk işimiz Ermenistan sınırına çok yakın olan Ani Harabeleri’ne gitmek oldu. UNESCO’nun Dünya Mirası Geçici Listesi’nde yer alan Ani Harabeleri, zaman içinde Ruslar ve Osmanlılar arasından el değiştirdi. Sonradan yaşanan depremler sonucunda çoğu yapı yıkılsa da kiliseler ve kaleler hala ayakta. Üstelik İpek Yolu üzerinde. Ama yolun bir kısmı Türkiye sınırlarında, diğer kısmı Ermenistan sınırında. İki ülkeyi ayıran Arpaçayı Nehri o kadar hızlı ve kuvvetli akıyordu ki dağları yıkacakmış gibi gözüküyordu. Ani Harabeleri’nden otobüsle dönerken köylerin arasından geçtik. Köyler masallardan fırlamış gibiydi. Her bahçede bir sürü saman yığınları, kış için toplanmış odunlar ve tezekler, otlayan inekler, yollarda gezen kazlar… Doğayla o kadar iç içe bir yerdi ki yolda giderken belgesellerdeki gibi bir olay gördük. Bir grup kaz yol kenarındaki küçük su birikintisinden su içiyordu. Sonra kocaman üç tane kartal içlerinden birini yakalayıp gitti… Ani Harabelerinden döndükten sonra meşhur Kars kalesine gittik. Normal bir kaleden farkı yoktu ama onu özel yapan şey kalenin en üstündeki manzaraydı. Kalenin en üstüne çıktığımız zaman bütün Kars’ı görebiliyorduk. O zaman Kars’ın ne kadar küçük olduğunu fark ettim. Ankara’daki Çayyolu’ndan büyük değildi. İnsanlar da oranın küçüklüğüne alışmış olsa gerek, yoksa biz Ankaralıların her gün yürüdüğü mesafeyi yürümek onlara uzun gelmezdi. Kars Kalesi’ni de gezdikten sonra fazlasıyla acıkmıştık. Kars’ın yerlilerinden aldığımız tavsiyeyle Pushkin adlı bir restorana gittik. Kars’ın kaşarının ünlü olmasıyla birlikte kültürle yemekleri de çok meşhurmuş meğer. Oradaki yemekleri yedikten sonra ‘Benim daha önce yediklerim yemek değilmiş.’ diye düşünmeye başladım. Hâlâ tatları damağımda… Uzun ve hareketli bir günün bıraktığı tatlı yorgunlukla yeniden tren için toplanmaya başladık. Aynı yolu kısa sürede ikinci kez gitmeme rağmen aynı manzaralara bakmaktan hiç sıkılmadım. Hayatımda yaşadığım en güzel gezi tecrübesiydi. KAYNAKÇA: ⚫ Arkeofili. “Kars’ta Bir Zamanların İhtişamlı Kenti: Ani.”. Arkeofili. Y.y. 3 Nisan 2016. Web. 01.10.2018. ⚫ Fırat Nehri’nin Haritası. “Arası Kaç Km”. Y.y. T.y. Web. 01.10.2018. ⚫ İşte Sarıkamış Destanı. “Gazete Vatan”. Vatan. 22 Aralık 2017. Web. 01.10.2018 ⚫ Fırat Nehri Özellikleri. “Özellikleri Nedir?”. Y.y. T.y. Web. 01.10.2018 Zeynep Karaer Türkçe 101-20 DNA’sında Özgürlük Olan Şehir: AmsterdamBir şehir hakkındaki düşüncelerinizin büyük bir kısmı şehire ilk giriş yaptığınız yerde oluşur ve bu düşünceler kolay kolay değişmez. Amsterdam’da da şehire giriş yaptığınız yer, ister tren ile gelinister uçak ile gelin Amsterdam Merkez İstasyonudur. Arkadaşımla birlikte geçen kış ziyaret etme şansı bulduğum şehirde istasyondan dışarı adımımı attığımda karşıma çıkan üstündeki karların yavaşça hareket ettiği kanalın uyandırdığı özgürlük hissi gerçek anlamda şehrin yapısını özetliyordu.Kışın ortasında Van Gogh’un tablolarından birinde nefes alıyormuş gibiydim, kanalların çevresinde yürürken donan burnuma rağmen durmayı reddediyordum. Yalnızca yürümek, binaların özenle bestelenmiş bir şarkının notaları gibi yan yana konumlanışlarını izlemek istiyordum. Şehrin ışıkları ısıtıyorken içimi kalabalığa karışmak ve köşedeki bir kafede gelip geçenlere dalmak istiyordum. Arkadaşıma “dönmeyelim” diye yalvarmak, bu şehirde sanatın, tarihin ve en çok özgürlüğün içinde kaybolmak istiyordum. Amsterdam’ı iyice keşfetmeye başladıkça ve sokaklarında kayboldukça ilk adım attığımda beni etkileyen özgürlük hissinin şehrin her yerine yayıldığını fark ettim. Aslında bu hissi oluşturanın şehir ile birlikte içinde yaşayan insanlar olduğunu düşünüyorum. Değişik etnik kökenlerden insanların bir arada bu kadar uyumlu yaşadıkları başka bir yerde daha önce bulunmamıştım. Buradaki insanların bunu nasıl başardığını düşünerek Amsterdam Şehir Tarihi Müzesinde dolaşıyordum. Bir anda okuduğum bir şey dikkatimi çekti. Şehir yüzyıllardır farklı ırklardan insanların birleşme noktası olarak nitelendiriliyordu. Bugün de 180 farklı kökenden insanın yaşadığı şehir aslında geçmişini yansıtıyor. Farklı insanlar, farklı gelenekler, farklı bakış açıları ve ﬁkirler yüzyıllardır bu şehirde iç içe geçiyor. Buradaki toplulukta, kendisinden tamamen farklı olan insanlara ve ﬁkirlere saygı gösterip onları anlamaya çalışıyorlar. Bence bu sebeptendir ki insanlar bu şehirde kendilerini istedikleri gibi ifade edip özgürce hayatlarına devam edebiliyorlar.Uyum içindeki bu halka dahil olmak ise çok basitti, yüzyıllardır farklı ırktan ve kökenden insanların birleştiği nokta olan bu şehrin kapıları, ben dahil, yaşamaya ve hayatı sevmeye hazır olan herkese açıktı. Amsterdam’da “öteki” veya “farklı” gibi kelimelerin kullanım alanı bulunmuyordu sanki. Her türlü yeniliğe açıktı burası; menüsü olmayan restoranlarda yemek yiyebilir, ﬁyat listesi olmayan kafelerde içinizden geldiğini ödeyebilirdiniz, sokakta satılan kocaman patates kovalarından alıp korkmadan karanlıkta yürüyebilirdiniz. Belki de benim anlattığım kadar güvenli değildir Amsterdam, yalnızca diğer birçok avrupa şehri gibidir ama bana hissettirdiği bundan fazlaydı. Ben uzun zamandır kendi ülkemin sokaklarında bulamadığım tadı ve güveni bulmuştum burada. Evimde hissetmiş, kendime gelmiştim.Burada insanlar gerçek anlamda hayatı yaşıyordu. Soğuğa rağmen bindikleri bisikletleri ve sıkılmadan gezdikleri müzeleri vardı. Gitmeye bıkmadıkları kafeleri ve parklarının yanında pazarları vardı. Kimse bir AVM’ye gitmek zorunda kalmadan dünya mutfağından yemekleri yemek veya sıcak bir şeyler yudumlamak için donan parmaklarına rağmen seyyar satıcıları tercih ediyorlardı. Hayatınızı sınırlamak zorunda olmadığınız Amsterdam belki de bu sınırsızlık sayesinde bu kadar keyif dolu olabiliyordu, doğrularınız ve yanlışlarınızla her şey elinizdeydi. İlk kez bir şehri gezerken böyle hissetmiştim; kendimi buluyormuş gibi. Döndüğüm her köşede bana sarılmayı bekleyen ﬁkirler vardı, sokaklar bana gülümseyen insanlar doluydu. İçimi ısıtan içtiğim kahveler veya sıcak çikolatalar değil de bana bunları ikram edecek kadar ince insanların bakışlarıydı. Nasıl ailemin yanındayken evde hissediyorsam, buranın halkı ile de istersem Amsterdam’a dahil, ait olabilirmişim gibi hissettim. Sanki istesem, geçmişimi bırakıp burası benim evim diyebilirmişim gibi.Karların altında, nehirlerin arasında geçirdiğim en güzel altı günümü özlemle anarken burada aylarca kalabilmeyi hayal ediyorum. Özgür hissetmeyi ve birey olmayı hissettirdiğin bu atmosferini sonsuza dek kaybetmemeni diliyorum Amsterdam.Bartu ÖzcanYUSUF DUYAR KARIŞMIŞLIKLARLA DOLU BİR DÜNYA: HASTANE Birçok insanın gözlerini sonsuza dek kapattığı sırada, onlarca insanın da oksijeni ilk defa içine çektiği bir yer düşünün. Kimi zaman korkudan kimi zaman ise heyecandan koridorlarında resmen cirit attığımız, hayatımızın en güzel anına tanıklık edebileceğimiz gibi başımızı avuçlarımızın arasına alıp gözyaşlarımızı sel edeceğimiz bir yer. Modern çağın getirmiş olduğu değişik terimlerden biri ile isim almış hastaneler. Genelde bizlere emanet edilmiş olan en kıymetli şeyin, yani sağlığımızın birer güvencesi olarak gördüğümüz bu yerler, kimi zaman hüzünden, kimi zaman sevinçten ötürü dökülen gözyaşlarının, sevincin ve acının çığlıklarının birbirine karıştığı, şaşırılacak derecede karmaşık ve bir o kadar da değişik bir dünyayı içerisinde barındırıyor. İnsanların en iç acıtan çaresizliklerine, en umut dolu bakışlarına ve en masum yalvarışlarına kadar her şeyin olduğu bu dünyayı Melik Saraçoğlu’nun kaleminden çıkmış Hastane Defteri isimli romanın bende bırakmış olduğu etkiler sayesinde fark etmeye başladım. Hastaneye ait olan her şeyin ve hastaneye gelen her insanın bambaşka hayallerinden, hastanede çalışan herkesin gösterdiği ve insanın sınırları zorlayabilecek soğuk kanlılıklarına kadar her şey, yaşadıklarımla beraber tekrardan gözümde canlanmaya başladı. Gözümde canlanan bu yaşanmışlıklarım da bu yazıma yön veren en büyük etkenler olarak çıkıyor karşıma. Örneğin, hepimiz mutlaka hastaneye gitmiş ve o kokuyu ciğerlerimizin içine kadar çekmişizdir. Bununla beraber şahit olduklarımız ise içimizde hep bir şeyler uyandırmıştır. Hastaneye en son tam yanımdaki yatakta yatan bir amcanın sesi ilişti kulağıma, çevresindeki insanlara sesini duyurmamak için ne kadar uğraşsa da yaşadığı acıdan dolayı engel olamadığı inlemeleri kalbimin en derinine kadar ulaşmıştı adeta. Aynı gün hastaneden tam çıkarken kapının önünde bebeğini ilk defa görmüş çiçeği burnunda bir babanın gözünden akan sevinç gözyaşları ise bana ne kadar değişik bir dünyada olduğumu hissettirmişti. Bana daha çok üzüntüyü ve acıları çağrıştırdığı için hastaneyi her ne kadar sevmiyor olsam da, bu bambaşka dünya her zaman içimde çok farklı hisler uyandırmıştır. Hastanede kendini aynada tanıyamayacak kadar uzun süre geçirmiş insanların çaresizliklerinin, o hastanede kurtulma çabalarının ve yaşam mücadelelerinin, raporları temiz çıkmış bir hastanın umudu ile beraber karışmışlığı ise hastane ortamının en acımasız yanlarını döküyor ortaya. Bütün bu olanlara rağmen hastanenin bir parçası olan insanlar; bu kargaşa dolu, yani çaresiz olduğu kadar da umutlu olan tablonun en şaşırtıcı yanlarından birini gözlerimizin önüne seriyor. Doktorundan hemşiresine, hasta bakıcısından temizlik görevlisine kadar bu tabloyu her gün seyreden ve bu çığlıkları her gün duyan insanların şaşırtıcı derecede soğuk kanlı kalabilmesi, hatta insanların hayatını karartabilecek haberleri tek çırpıda söyleyivermeleri beni hayrete düşürüyor. Buna günümüzde birçok insan mesleğine profesyonelce yaklaşmak olarak baksa dahi benim gözümde duygularından ayrılması asla mümkün olmayan insanlar için oldukça gaddar bir hareket olmaktan öteye gitmiyor. Ancak, diğer bir yandan, insanların sağlıkları ve daha iyi bir yaşam sürmeleri için gösterdikleri çaba ve emek bu meslekleri dünyanın en kıymetli meslekleri haline getirdiği gibi bu insanları da çok saygıdeğer ve iyi insanlar haline getiriyor. Yani hastane ortamının oluşturmuş olduğu bu karmaşık ve iç içe geçmiş olan duygulardan payını en çok alan insanlar ise o hastanenin birer parçası olanlar olarak karşımıza çıkıyor. Bazen doktorların çabaları sayesinde onlarca can kurtarılabilirken bazen o koridorlarda yaşanan acılar Hipokrat’ın bile kemiklerini sızlatacak kadar büyük bir hâl alabiliyor. İşte bütün bu karışmışlıklara ve bu karışmışlıkların içerisinde kendisini bulmak için uğraşan çalışanlara sahip bir yer hastane. Bu metni yazarken bu kadar önemli ve herkesin mutlaka uğramış olduğu bir yeri, gözümde oldukça derin bir şekilde tekrardan canlanması, bu karmaşayı birdaha fark etmem ve hastanelerle beraber orada çalışan insanların durumlarını anlamam konusunda bana çok güzel bir yol göstermiştir. En acımasız taraflarından en umutlu anlarına, en çaresiz gözyaşlarından en sevinçli gözyaşlarına kadar her şeyi içinde barındıran bu yerleri anlamamız ve içimizde yaşamamız bizlere gerçekten çok güzel bir bakış açısı sağladığı gibi hayatı da gösteriyor. Yasin DAĞ YABANCI “Bugün annem öldü. Belki de dün, bilmiyorum. Bakımevi’inden bir telgraf aldım: Anneniz öldü cenazesi yarın kaldırılacak, saygılar.”1 Albert Camus Yabancı adlı 1957 Nobel Edebiyat Ödülü sahibi romanına böyle başlar. Bu eser zamanında edebiyat alanındaki en prestijli ödülü almasından da anlaşılacağı üzere toplum üzerinde çok büyük bir etki yarattı. Çünkü toplumu ve o dönemin birçok düşünürünün fikirlerini anlatıyordu Camus. Öncelikle eğer toplum birey ilişkisine bakacaksak, toplum nedir? Toplum aynı düşüncelere, aynı duygulara yani arkaplana sahip insanlar kümesidir ve bence ırk ayrımı da bir toplumu belli kategorilere ayıramaz. Bir toplum birçok ırkı barındırabilir. Fakat tanımda aynı düşüncelere sahip insanlar dediğimizde tanım sınırlandırılıyor gibi. Peki ya toplumla aynı düşüncelere sahip olmayan toplum üyeleri ne olacak? İşte Yabancıbana böyle bir toplumun, içerisinde yabancıları barındıran bir toplumun ne kadar da canavarlaşabileceğini gösterdi. Basitçe toplum kendisinden olmayanı dışlar. Bu kendisinden olup olmamaya da az önce belirttiğim gibi temelde düşüncelere bakarak karar verilir. Eğer bir insanın düşünceleri, konuşması ya da olaylara tepkisi herkesten yani toplumun diğer bireylerinden farklı ise o kimse o toplumda yalnızlığa mahkum olmuş demektir. Sütlü kahve. Bu iki kelime size ne ifade ediyor? Belki akşam, yorgunluk, çalışmak ya da kitap okumak gibi kavram ve eylemlerin gözünüzde canlanmasını sağlıyordur, bilemem. Fakat bildiğim şu: Bu iki kelime romandaki kahramanımız için ölüm demekti. Çünkü annesinin öldüğü gün kendisine bir hademe tarafından ikram edilen bir fincan sütlü kahveyi reddetmediği için ve matem tutmak yerine sütlü kahveyi tercih ettiği için kahramanımızın adı caniye çıkmıştı. Böylelikle gayet az bir ceza ile yırtabileceği bir şuçtan giyotine bir bilet almışmıştı. Kitapta geçen bu olay bence ilgi çekmesi ve akılda kalıcı etkiler yapması için biraz uç bir örnek olarak karşımıza çıkıyor ama kesinlikle haksız ya da yanlış değil. Toplum neden bir insanın sütlü kahve içip içmemesine ya da onu ne zaman içip içemeyeceğine karışır? Bu toplumun doğasıdır da ondan. Doğası gereği toplum her farklılık gösteren bireyi genele benzetmeye çalışır. Onları da herkes gibi toplumun belli sınırlarında belli ve kısıtlı bir yaşam şekliyle yaşamaya zorlar. Bu topluma uymama, farklı olma durumu sonucunda dışlanma çoğu insanca kötü bir şeydir. Her kötü şeye olduğu gibi bu probleme de birçok çözüm önerisi vardır. Bence en zoru ve sorunu kesinlikle çözecek olanı kolay kısmıyani bireyi değil zor olanı toplumu değiştirmektir. Bireyi değiştirmek kolaydır. Birey değişir, belli ölçüde toplumun değerlerime uyar ve ortada da bir sorun kalmaz. Fakat toplumu değiştirmek, işte o başlı başına bir meseledir. Toplumlar önyargılarını bireylerden daha zor yıkarlar çünkü toplumda bireyler diğer bireylerden kuvvet alır ve kötü şeyler yapmaya devam eder ama bir tek insan belli bir fikirden kolayca dönebilir. Kuvvet alacağı aynı düşünceye sahip bireyler bulamayınca o birey de kötü, değiştirilmesiistenendavranıştan dönecektir. Peki bu zor olan toplumu değiştirme işi -bireylerin dışlanması açısından- nasıl çözülebilir? Nesillerin eğitilmesiyle diyebilirim kolayca. Biliyoruz ki toplum bireylerden oluşur. Az çok iyi ya da kötü bireylerden oluşur. Çocuklarımız iyi eğitilirse yani farklı fikirlere saygılı yetiştirilirse yirmi ya da otuz sene sonra genel bir fade ile ekseriyeti iyi diyebileceğimiz insanlardan oluşan bir topluma sahip oluruz. Yeniden iyi bir toplum yaratmak hasta bir toplumun tedavisinin en uzun ve kesin yoludur. Sonuç olarak toplum kendinden olmayanları, farklı fikirlere sahip olanları, farklı düşünenleri dışlar. Bu toplumun doğasıdır. Ancak iyi diyebileceğimiz bir toplum bu dışlamayı kendinden saymamayı ve sonucunda da cezalandırmayı engelleyebilir. İyi ve fikirlere saygılı bir toplum. “Herşeyin tamam olması ve kendimi daha az yalnız hissedebilmem için, idam gününde çok seyirci bulunmasından ve bunların beni hınç dolu haykırışlarla karşılamalarından başka isteyecek bir şeyim kalmamıştı.”2 Albert Camus romanını bu cümlelerle bitiriyor. Bu cümlelerden sonra geleceğe yönelik tek temennim ise hiçbir toplumda böyle sonlanmak zorunda kalan hayatların olmamasıdır. REFERANSLAR Camus, Albert. Yabancı. İstanbul:Can Yayınları, 2016. Baskı. Camus, Albert. Yabancı. İstanbul:Can Yayınları, 2016. Baskı. MOZART BANA DUYMAYI ÖĞRETTİ Dilan Ezgi Koç Karanlık bir oda, perdelerin arasından küçük bir ışık huzmesi giriyor içeri, umutsuzluk ve tükenmişlik duygusu sarıyor benliğimi ama hâlâ içimde küçük bir umut parçası var, tıpkı o ışık huzmesi gibi... Ne zaman Mozart'ın Requiem eserini dinlemeye başlasam kendimi hemencecik o odanın içerisinde buluveririm. Önce viyolonseller başlar yavaşça, kısa ve sert sesler çalarak ciddi bir hava yaratırlar, en mutlu anımda bile beni durdurur ve düşündürürler ve bir anda o havaya girmiş bulurum kendimi. Sonra fagotlar başlar, içimi titreten bir korkuya ve karamsarlık hissine sebep olurlar. Kemanlar ve viyolalar eşlik eder onlara, korkularını gizlemeye çalışırlar ama başarılı olamazlar, seslerindeki o titreşim bir hüzün yaratır, sonunu biliyor olmanın hüznü... Öyle güçlü bir müziktir ki bu, içindeki bir akoru duyduğum anda beni günlük hayatımdan, insanlardan uzaklaştırır ve bir köşeye iter, tek başıma bırakır. Bana kalırsa Requiem yapılmış ve yapılabilecek en güzel bestedir. Enstrümanların ve insan sesinin beraber ulaşabileceği en yüksek harmoniyi duyarsınız, ilk defa dinliyor olsanız bile ya kalbinize ya beyninize ya da ikisine de ulaşabilecek güçtedir. Requiem'de müzik hiç durmaz, hüzün ve mutluluk, kavga ve durgunluk, koşturmaca ve sakinlik aynı anda var olur. Benim için bu eser her zaman söylendiği gibi bedeninden huzurla ayrılıp yukarı yükselen bir ruhu anlatmıyor. Tam tersine kendi yok oluşunu hisseden ve deneyimleyen Mozart'ın son seslenişine, geçen her dakikada biraz daha ölen bir bedenin son çığlığına tanık ediyor. Bir müziğin üzerimde bu kadar büyük etki yaratıyor olması beni düşündürüyor, öyle bir etki ki 10 yaşında annem bana Lacrimosa bestesini ilk dinlettiğinde kendimi tutamamış ve ağlamıştım. Neden ağladığımı anneme açıklayamamıştım çünkü ben de bilmiyordum. Ama o günkü hislerimi çok net hatırlıyorum. Kalbimin sıkıştığını hissetmiş, çok rahatsız olmuş ama bir o kadar da keyif almış, inanamamıştım. O zamanlar bestenin arkasındaki büyük dehayı takdir edememiştim ama ben de müzik yapmaya başlayınca gerçekten anladım; bunu besteleyen kişi insani bir beyne, normal duygulara sahip olamazdı. Bu durum beni düşündürüyor, acaba Mozart birkaç yıl daha yaşasa ve bana kalırsa en büyük eseri Requiem'i bitirebilse neler olurdu? Dünyaya ne kadar eşsiz ezgiler katardı? Bay Mozart Uyanıyor kitabının yazarı Eva Baronsky tam da bu soruya cevap veriyor, Mozart 1791 yılının karanlık gecesinde ölmüyor, sadece uykuya dalıyor ve sonra 2006 yılına gözlerini açıyor. Kitap boyunca geçmişten gelen Mozart'ın günümüz koşullarına uyum sağlamaya çalışırken yaşadığı zorlukları, çevresini anlamaya çalışırken geçirdiği süreci görmek, hayal etmek beni Mozart'a çok farklı pencerelerden bakmaya zorladı. İtiraf etmeliyim ki müzik ilahımı metroya binerken ya da bir kafede çay içerken hayal etmek bana büyük ölçüde keyif verdi çünkü ilk defa kendimi Mozart'ın bir hayranından çok bir arkadaşı gibi hissettim. Her şey müzik! Sokakta yürüdüğünüzü hayal edin. Senfoni başlıyor... Köşede bir yol çalışması var, bir işçi elindeki aletle betonu delmeye başlıyor, kontrbaslar büyük bir güçle partilerini çalmaya başladılar, sonra trafik seslerini duyuyorsunuz, bakır üflemeliler işe başlamış, hep birlikte karışık bir harmoni yaratıyorlar. Köşedeki restoranın yanından geçiyorsunuz, çatal kaşık sesleri... Demek ki ksilofon da bize katılmış, sonra metroya giriyorsunuz, her renkte, her tonda insan sesleri... Yaylı grubu da çalmaya başlamış, sol taraftaki kadın annesiyle tartışıyor, kemanlar ve viyolalar bir senkop içerisinde olmalı diye düşünüyorsunuz. Yolculuğunuz bitmek üzere, çok güzel bir senfoni dinlediniz ve kulak kabartırsanız hâlâ devam ettiğini fark edeceksiniz. Eğer duyacak kadar şanslıysanız, müzik her yerdedir. Her insan, her yer, her zaman birbirinden farklı notalarla, eşsiz ritimlerle doludur. Mozart duyacak kadar şanslı olmakla beraber, duyduklarını ifade edebilecek güce de sahip bir besteci. Çevresindeki sesleri, karşısında oturan bir kadını müziğe çevirebiliyor. Çevresindeki tüm sesler içine doluyor ama bir yandan da dışarı çıkıyor. Öyle güçlü bir kaynak ki bu, müzik için yaşıyor, müzikle yaşıyor. Mozart bana duymayı öğretti. Havadaki seslerin fısıltısını , geçen zamanın ritmini duymayı... Bana kalırsa bu durum inanılmaz derecede tatmin edici ve mutluluk verici bir şey olmasının yanında bir o kadar da trajik ve baş etmesi zor. Çünkü duymayı öğrendiğiniz zaman duymamayı başaramıyorsunuz. Örneğin ben kafamın içindeki sesleri susturamıyorum, o kadar kalabalıklar ve o kadar iyi gizleniyorlar ki onlarla baş edemiyorum. Ne zaman biriyle konuşmaya başlasam, hemen onlar da benimle konuşmaya başlıyor, karşımdaki kişinin ne dediğinin bir önemi kalmıyor. Ses rengi, kelimeleri tonlaması, cümleleri arasında verdiği esler ve konuşma ritmi önem kazanıyor. Bir an kontrolü kafamdaki seslere veriyorum ve karşımdaki insan müzik oluyor! Ne yazık ki bu müziğin çok az bir kısmını değerlendirebiliyorum, bazen biri kafamın içine girsin ve orayı düzenlesin istiyorum çünkü seslerin gerçekliğine sığınmak beni günlük hayat gerçekliğinden uzaklaştırıyor ve bilmediğim, tanımadığım yerlere sürüklüyor. Kitapta da söylendiği gibi: "Seslerin geceleri, başlangıcı ve sonu olmayan bir senfoni çalarak boşlukta dolaştıkları gibi, o da sonsuz bir hüznün içinde uçuyordu." (sf.300) Benim için müzik ve hayat birbiri yerine geçebilir şeyler, bu yüzden her ne kadar baş etmekte çok zorlansam da müziği duyabilmekten asla vazgeçemem. Bir orkestra solisti partisini çalarken diğer enstrümanların neyi, nasıl çaldığından ne kadar haberdarsa kendisi de o kadar iyi ve uyumlu çalar. Ben de her birimizin kendi senfonimizin solisti ve hayatlarımızın da bize eşlik eden orkestra olduğunu düşünüyorum. Bu yüzden eşlikçileri gerçekten duyabilmek, nüanslara dikkat etmek ve ton geçişlerinin farkında olmak her ne kadar üzerimize büyük bir yük getirse de başka türlü "gerçekten" yaşamış olamayacağımızı düşünüyorum. Çünkü duyamazsak bir süre sonra orkestra bizi istediği yere sürükler ve bir bakmışız ki senfoni bitmiş... İbrahim GÜRSOY Merhabalar, Konuşabilir miyiz? Nasılsınız? İyiyiz. Geçen hafta izlediğiniz film nasıldı? İyiydi. Dün yediğiniz akşam yemeği nasıldı peki? O da iyiydi. Belki de bunların birkaçı veya hepsi kötüydü. Günlük hayatta karşımıza çıkan bu tarz sorulara verdiğimiz cevaplar aşağı yukarı böyle kısa cevaplar oluyor. Peki bu cevaplar bizi ne kadar anlatıyor? Elbette çok daha uzun cevaplar verdiğimiz de oluyordur. Mesela geçen hafta izlediğiniz film hakkında konuşalım desem saatlerce konuşabiliriz. Filmin beğendiğiniz yanları, eksikleri ve sizde yarattığı hisler üzerinden uzun uzadıya bir muhabbet edebiliriz. Peki o zaman sorun ne diyebilirsiniz. Sorunun ne olduğunu anlamamız için hepimizin hayatında bir şekilde karşı karşıya kaldığı “Konuşarak anlaşabiliriz.” cümlesinin üzerinde düşünebiliriz. Size soruyorum şimdi: Konuşarak anlaşabilir miyiz? Osman Çakmakçı’nın “Konuşmanın İmkansızlığı Üzerine Bir Diyalog” adlı eserini okuduğum zaman konuşmanın düşündüğümden çok daha karmaşık ve tehlikeli bir eylem olduğunu anladım. Yazar konuşmada sadece konuşanların değil dinleyenlerin de en az konuşanlar kadar önemli olduğunu anlatıyor. Konuşurken seçtiğimiz kelimeler dudaklarımızın arasından çıktığı anda adeta denizdeki serseri mayınlar gibi konuştuğumuz kişinin çevresinde dolaşmaya başlar. Her an patlayabilir ve sonuç hiç istemediğimiz yerlere gidebilir. Bu tehlikeyi göz önünde bulundurarak sorumuza geri dönelim. Konuşarak anlaşabilir miyiz? Ne kadar tehlikeli olursa olsun, denemeye değer. Konuşmada kullandığımız araç olan dilin -organ olan dil değil- eksikliğini hissettiniz mi hiç? Eğer eksiklik hissettiyseniz, konuşarak anlaşmanın ne kadar zor olduğu konusunda bana hak verebilirsiniz. Bir örnek vermek gerekirse “sevmek” fillini ele alabiliriz. Bir insanın sevdiği birine söylediği, söyleyen kişinin kim olduğuna bağlı olarak bizi dünyanın en mutlu insanı yapabilecek o sihirli cümle “Seni seviyorum.” Aslında çok basit iki kelimeden oluşmuş bir cümledir. Peki bu kadar insan için özel olan bu cümle aslında o kadar özel mi? Herkes için farklı anlam ifade etmesinin yanında, iki farklı kişiye söylediğiniz aynı seni seviyorum cümlesinin arasında bile dağlar kadar fark var. Hatta bir adım ötesinde, farklı insanlara ve varlıklara karşı duyduğunuz sevgi arasında bile uçurumlar var. Bu uçurumlara rağmen bütün farklı duyguları sadece sevgi sözcüğünü kullanarak tanımlıyoruz. O yüzden burda dilin eksikliği olduğunu iddia edebiliriz. Bu eksikliği ciddiye aldığımızda ise konuşarak anlaşmanın o kadar da kolay olmadığı kanısına varmak çok da yanlış olmaz. Bazı insanlarla ettiğimiz sohbetlerde ise -bu sohbetler herkes için çok keyiflidir bence- konuşarak anlaşmaya yaklaştığımız anlar olur. Hatta halk arasında kullanılan, aynı dili konuştuğumuz insanlar deyimi bu insanlarla bizim aramızdaki durumu çok güzel özetler . Mesela bir insan düşünün. Sizin keyif aldığınız şeyden keyif alıyor ve benzer bir sürü ortak yanınız var, sizin kurduğunuz cümlelere yüklediğiniz anlamları aynı frekanstan yakalayıp sizin duygularınızı paylaşabiliyor. Böylece biraz önce bahsettiğimiz gibi aynı dili konuşmuş oluyorsunuz. Bu durumda konuşarak anlaşma ihtimaliniz var. Bütün insanlarla konuşarak anlaşmak istersek zorluk burda başlıyor. Her insanın birbirinden farklı olduğunu düşünürsek söylediğiniz şeyi karşınızdaki her insanın tam olarak anlaması imkansızla eşdeğer. Peki konuşarak anlaşamayacaksak nasıl anlaşacağız. Belki konuşma dilinin de zamanla gelişmesi, sözcüklerin de herkes için aynı anlamı ifade etmesiyle mümkün olabilir. Ne yazık ki dilin evrilmesi kişisel emekle olacak bir şey değil ve kısa sürede olacak bir şey hiç değil. Elimizden hiçbir şey gelmediği için hayatımıza böyle devam etmemiz gerekiyor. Yani bu durumu kabul edip dilin eksiklikleriyle beraber yaşamamız gerekiyor. Benim dileğim ise hayatımızın geri kalanında kimseye “Beni yanlış anladın.” veya “Aslında öyle demek istemedim.” gibi cümleler söylemek zorunda kalmadan yaşamamız. Bir de bunun yanında çevremizde aynı dili konuştuğumuz insanlar ne kadar fazla olursa o zaman gerçek muhabbetin keyfine varabiliriz. Bütün hayvanlar eşittir, ama bazı domuzlar daha eşittir Hepimiz hayvanız. Sonuçta bilimsel olarak baktığımızda genlerimizin hayvanlarınkinden pek bir farkı olmadığı açıktır. Lakin farkımız nedir? İrade. Kararlarımızı alırken mantığımızı kullanabiliyoruz ve bizi içgüdülerimizin değil de mantığımızın yönlendirmesini sağlayabiliyoruz. Hayvan Çiftliğinde ki hayvanların da insanlardan pek farkı yok. Öyle ütopik bir dünya ki hayvanlar insanlardan daha zeki(!) Güçlü olan her zaman hayatta kalır. Ama ne konuda güçlü? Bilek gücü mü yoksa başka bir güç mü? Tabiki zeka gücü. Zeka yönünden kuvvetli olmak fizikler olarak kuvvetli olmaktan çok daha önemlidir. Hayvanların üzerinde kurduğumuz mutlak hakimiyetin aracı da budur. Napolyon otorite sahibi ve kibrinin izinden yürüyen sinsi ama bir o kadarda kurnaz biçimde betimlenmiş olarak karşımıza çıkmaktadır. Hayali mutlak otorite olup bütün hayvanları yönetmektir. Zeki varlıklar neden her zaman yönetmek ister? Onu bu kadar çekici kılan nedir? Yönetme duygusu tıpkı bir uyuşturucu misali insanı kendisine çeker. Otorite duygusuna kapılan bir kişinin ondan kurtulması imkansıza yakındır. Belki de daha biz doğmadan genlerimize işlenmiştir bu aşk. İyinin olduğu yerde kötünün olması, hatta güzelin olduğu yerde çirkinin olması gibi Napoleon’un olduğu yerde de Snowball vardı. Snowball, adı gibi saf, temiz ve umut vaadeden bir kişiliğe sahipti. Ya da bize öyle aktarılmıştı. Napoleon’un otorite hırsından en başından beri haberdardı belki de. Fakat belli etmemişti. Düşmanının düşmanı dostuydu çünkü. Mutlak düşman olan insan(!) sorunu ortadan kalkar kalkmaz yılanın başını küçükken ezmediği için çok pişmanlık duymuştu belki de. Napoleon güçlüydü. Çok güçlü. Hayallerinin ötesine ulaşıp küstah insanları defettikten sonra kim durabilirdi karşısında? Çoğu hayvan da akılsız, cahil işe yaramazdı. Cehalet bütün kötü şeylerin babasıdır. Cahil bir topluluğun adı elbet yok olmaya mahkumdur. Hayvanların akılsızlığını insanların cehaletine benzetebiliriz. Çünkü cahil bir insanın akılsız bir hayvandan ne farkı vardır ki? Cehalet sonsuz bir girdaptır. İlk başlarda farkına varmazsın, farkına vardığında da kurtulamazsın. Napoleon’un gücü zekasından geliyordu. Hayvanlara acınası bir bakış attı, şöyle bir göz gezdiriyordu ki bir anda durdu. Dona kaldı. Pür dikkat baktığı biri vardı çünkü. Gözlerinde uzun zamandır rastlayamadığımız umutsuzluğa bir an için rastlamıştık. Baktığı kişi Snowball’un ta kendisiydi. Göze göz, dişe diş bir rakip çıkmıştı karşısına çünkü. Snowball’da güçlüydü. Belki de Napoleon’dan daha zeki daha mantıklı kararlar alabilen bir domuzdu. Fakat Napoleon’dan onu ayıran en belirgin özelliği merhametiydi. Snowball fazla merhametli ve iyi kalpli bir hayvandı. Hayvanlara baktığında Napoleon gibi acıma duygusundan ziyade sevgi, mutluluk hissediyordu. Onları ailesi olarak görüyordu. Bir grubu aile olarak görmek çok farklı bir histir. Çünkü hepimizin zaten biyolojik bir ailesi var. Fakat kan bağımız olmadığı halde başkalarını nasıl bu kadar sevip ailemiz kadar yüceltebiliyoruz? Bunu sağlayan bağ nedir? Snowball’ın hissettiği o soyut bağdı belki de kaybetmesine sebebiyet veren. Masallarda, hikayelerde ve hatta romanlarda iyiler genelde kazanırlar. Fakat bu sefer değil. Bu sefer iyilik belki de uzun bir sürenin ardından ilk kez kötülüğe karşı pes ediyor. Snowball’ın ardından onun gardını taşıyacak, onun bayrağını yükseltecek kimse kalmamış oluyor. Yaptığı onca iyi ve güzel yenilikler bir bir yok ediliyor. Hayvan Çiftliği, Hayvan Çiftliği olmantan çıkıp Hayvan Zindanı oluyor. Bütün hayvanları endişe, korku sarıyor. Hepsi çok iyi biliyordu ki Hayvanlık bir kez daha kaybedip yeni bir umut ışığı gelene kadar tarihin karanlık sayfalarına gömülmüştü. MÜLKİYET ÖZGÜRLÜĞÜ ÇALARKEN Hani bir söz vardır ya, ‘ sahip oldukların aslında sana sahip olur’ diye, lafı-ü güzaf mıdır sadece ? Günümüz insanının tutkuları bile satın almak ve sahip olmak üzerine inşa edilmişken, bu gerçeği nereye kadar görmezden gelebiliriz, nereye kadar katlanabiliriz ? Marx’ın materyalist felsefesindeki kelimelere ihanet etmesini bilen günümüzdeki materyalist hayat çizgisi insanoğlunun evrimine bile sirayet etmişken, bu isyansızlık benim gözümde korkaklıktan başka bir kelimeyle anlatılamaz. Ursula LeGuin hiç şüphesiz bu isyanı benim gibi sadece yüreğinden taşarken yakalamamış, müthiş bir özeleştiriyle beraber beyin kıvrımlarına kadar hissetmiş, hissettirmiş. Çizdiği bu müthiş çerçeve ise 1974 yılında yazdığı – kendi deyimiyle ortaya çıkan – Mülksüzler adlı ütopik romanı. İnsanoğlu toplumca yaşamaya başladığından beri siyaset, güç, otorite, para, din gibi etkenlerin çarpışmasını hem sağlarken hem de bu savaşın karşısında durmuştur. Bir ironi gibi görülebilir elbet, tarihi yazan bu ironi ise bellidir; özgürlük. Özgürlük nedir ? İşte Mülksüzler’de bunun cevabı aranır aslında. Çoklarının dediği gibi bir bilim kurgu ya da salt didaktik roman değildir bu kitap, bir felsefe başyapıtıdır. Yüzyıllar boyu süregelen kurallar silsilesi mi özgürlüğümüzü kısıtlar yoksa kuralsızlık mı ? İnsanın kendisi mi özgürlüğüne taş koyar, devletin varlığı mı ? Odocu felsefe bize kendimizden çok öteye bakmaya zorlar, hayatı sorgulatan ve hatta karamsarlığa düşüren bir fikirdir. İnsanlık tarihinde, Lenin’in 100 sene önce sorduğu ‘ ne yapmalı ‘ sorusuna korkusuzca verilen tek cevaptır Odo’nun devrim anlayışı. Kitapta ilk bakışta çıplak gözle görülebilecek pek çok gönderme bulunmakta. Kapitalist dünya Urras’ın ismi Amerika ve Sovyetler’den gelmektedir ( USA – USSR ). Urras’ın bir kısmında kapitalizm hüküm sürerken bir kısmında komünizm hakimdir. Lideri Odo olan bir grup anarşist, Urras’ın her karışındaki devlet despotizmine karşı durunca, pazarlıklar sonucu Anarres’e gönderilir. 1974 yılında, iki blok arasındaki Soğuk Savaş zirvede iken, hepsinin karşısına dikilip hepsini kesin bir dille reddetmiştir LeGuin, ki anarşistlerin önderi olarak yazdığı Odo’nun kendi suretine yansıtamadığı siretinden başka bir kadın olmadığı apaçık ortadadır. Özgürlük dediğin bir kartalın kanatlarında olabilir sadece, sarp kayalarda tek başına dünyaya bakarken damarlarında akar bu his. O kartaldır ki ölünce bedenini yeryüzü almaz, göklere sığmaz, hatta derler ki tanrılar kıskanır. Kolay mı özgürlüğe yar olmak ? Toplum hayatında, hele hele devletin varlığında bu hissin zerresinin olmadığını ve olamayacağını gösterir LeGuin. Devletten kaçan dedelerinin devrim ateşini canlı tutamayan bir nesle mensuptur Shevek. Kitabın baş kahramanı, ünlü fizikçi Shevek, Odo’yu anlayarak belki de hayatının suçunu işlemiştir, suçun olmadığı bu gezegende. Kuralların ve otoritenin olmadığı Anarres’te bir saygısızdır nihayetinde. Belki Urras’ta saygısızlığın kitabını yazmış önderine ihanet etmemek için, belki de insan hayatının hakkını vermek için bu yola girmiştir bilinmez, tek bildiğimiz o kartal olmak istemiştir Shevek. Özgürlük arayışında iyelik eklerinin bile olmadığı bir dünyadan kapitalizmin göbeğine düşmüştür. Elbet geri dönmüştür evine, kitapta dediği gibi ‘ gerçek yolculuk geri dönüştür’. Kitaptaki en ilginç noktalardan biri de pembeden çok gri esen feminizm rüzgarı. Bir noktayı açıklığa kavuşturmak lazım, feminizm en geniş anlamıyla kadının erkekten üstünlüğünü değil, eşitliğini savunan fikirdir. Anarres’te bu fikir o kadar doğal işlenmiştir ki değil feminizmin varlığı, cinsiyetlerin varlığından bile emin olamamaktayız. İsimlerin erkek ya da kadını belirtmediği bir dile sahip Anarresliler. Bu eşitlik adına bir cinsel-kültürel devrim yapılmış, eşcinsellik zihinlerde soru işareti uyandırmayacak kadar doğal, keza iş bölümü de aynı. Toplumda mülkiyet ve sahip olmak ayıp olarak görülürken, bu doğal olarak anarşizmin kuralsızlığı üzerinde yükselmekte, kanunlar değil vicdanlar kolluk kuvveti. Bazen düşünürüm, kurallar olmasaydı toplumumuz ne olurdu ? Eski çağlara mı dönerdik, Urras’ın verimli topraklarında yaşayan Anarres halkına mı ? İnsanoğlunun özgürlük arayışı bu soruya net bir cevap bulana kadar sürecek. LeGuin’in bu şaheseri bize sadece kartala giden patikayı gösterecek, tepeye ulaşınca kanatları çırpmak ise içimizdeki devrim ateşine göbekten bağlı. Odo’nun dediği gibi , ‘ Devrimi satın alamazsın, devrimi yapamazsın, devrim olabilirsin ancak.’ MERİH KANER 26/09/14George Orwell’ın Hayvan Çiftliği Kitabı Üzerine / Merih Kaner Bu kitap hakkında yıllardır insanlardan çok fazla şey duydum. Fakat bir türlü okuyamamıştım. Fırsatım yoktu. Bitirdiğimde içimi büyük bir pişmanlık kapladı. Kitap George Orwell’ın deyişiyle “Bir Peri Masalı”. Bu peri masalında olabilecek en basit dille günümüzün sosyal ve siyasal değişiminin neler üzerine şekillendiği anlatılmakta, hem de yıllar öncesinden.Öncelikle biraz George Orwell’dan bahsetmek istiyorum. George Orwell, İngiliz edebiyatında çok önemli yere sahip bir yazar. 1903 yılında Hindistan’ın bir şehrinde doğmuş ve 1950 yılında Londra’da hayata veda etmiştir. Yazdığı kitapların geçmişte ve günümüzde insanlar üzerinde çok büyük etkileri var. En önemli kitapları Hayvan Çiftliği ve Bin Dokuz Yüz Seksen Dört olarak kabul ediliyor. Bu kitapları yazmasında ve kitapların bu kadar etkili olmasında yaşamındaki deneyimlerin çok önemli bir yeri olduğunu düşünüyorum. Hindistan’da doğup annesi ve kardeşleriyle İngiltere’nin küçük bir kasabasında yaşaması, eğitimini İngiltere’nin en köklü okullarından birinde alması ve hocalarından birinin Cesur Yeni Dünya’nın yazarı Aldous Huxley olması, daha sonra bir süre o sıralar İngiltere sömürgesi olan Burma’da bulunması ona büyük tecrübeler ve hayata karşı geniş bir perspektif kazandırmıştır.!“Tüm hayvanlar eşittir, ama bazıları diğerlerinden daha eşittir.” - George OrwellŞimdi gelelim George Orwell’ın en önemli eserlerinden biri olan Hayvan
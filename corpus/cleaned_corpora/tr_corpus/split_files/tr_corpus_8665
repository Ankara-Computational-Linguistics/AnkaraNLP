bir şekilde vurgular. Bu tür okullara giden öğrencilere ""Gymnasiast"" (ç. "Gymnasiasten") denir. 2009-2010 dönemine göre Almanya'da 3 bin 94 gymnasium varken yaklaşık 2 milyon 475 bin öğrenci bu okullara gitmiştir ve böylece okul başına ortalama öğrenci sayısı 800'dür. Bu okullar genellikle halka açıktır ve devlet tarafından desteklenmektedir fakat bu okulların bir dizi sınırlı ve özel olanları da mevcuttur. 2009-2010 dönemine göre bu okullara giden öğrencilerin %11,1'i özel gymnasium'lara gitmiştir. 13. sınıfın (bazı eyaletlerde 12. sınıfın) sonunda Abitur denilen bitirme sınavını başaran kişi mezun olur ve üniversiteye gitmeye hak kazanır. Abitur sınavı 4 dersten oluşur. Bu dersleri öğrenci seçer. Türkiye'de İstanbul Lisesi, Alman Lisesi ve Sankt Georg Avusturya Lisesi Gymnasium unvanı sahibidir. Bu okullarda Almanca eğitim verilmekte olup Alman Lisesi'nden "Abitur", Avusturya Lisesi'nden ise eşdeğeri olan "Matura" diploması almak mümkündür. Gymnasium 2006-07 Erkekler Türkiye Kupası (basketbol) Erkekler Türkiye Kupası 2006-2007 Sezonu, Erkekler Türkiye Kupası'nın 22. organizasyonudur. Süreyya Davulcuoğlu Süreyya Davulcuoğlu, (d. 1948 Akçaabat Trabzon) ağırlıklı olarak Karadeniz türküleri söyleyen Türk Halk Müziği sanatçısıdır. İlk müzik hayatına 1971-72 yıllarında Ankara'da amatör bir toplulukta başladı. 9 Haziran 1973 tarihinde Dünya Müzikologlarının ODTÜ’de yapılan çalışmasından sonra onlara verilen konserde Solist Sanatçı olarak sahne aldı ve Karadeniz müziğini icra etti. 1973 yılında Ankara Radyoevine istisna sanatçı olarak göreve başladı. Coşkun Güla’dan müzik dersi alarak 1980 yılında Televizyon konserleri vermeye başladı. 1983 yılında albüm çalışmalarına başlayıp, Arif Sağ ve Musa Eroğlu ile beş adet albüm çalışması yaptı. 1991 yılından beri T.C. Kültür ve Turizm Bakanlığı'nda Solist Sanatçı olarak görev yapmaktadır. Evli ve 1963 doğumlu bir kız çocuk annesidir. 1984 yılında "Ağasar Dereleri" adlı türküsüyle 300'ün üzerinde plak satmış ve o zamanın rekor gelirinin tek sahibi olmuştur. Sembol Plakçılık etiketi ile iki adet LP'si yayınlanmıştır : 1984 yılında Burcu Burcu Karadeniz (Sembol LP-107)ve 1986 yılında Burcu Burcu Karadeniz-2 (Sembol LP-140). Aynı şirketten Hasan Geliyor Hasan (1988) ve Kraliçe Geldi (1989) ve Türküleriyle Karadeniz (1990) adlı yalnızca kaset formatında basılan üç albüm daha çıkarmıştır. 1980'li yıllarda TRT'de yayınlanan Türk Halk Müziği programlarında yakın arkadaşı Perşembe, Ordu'lu türkücü Kamil Sönmez ile birlikte sıklıkla ekranda boy göstermiştir. Son olarak bir TV kanalında gösterime giren Kuş Dili adlı bir dizide aldığı rolle ekranda görünmüştür. Werner MÃ¶lders Werner Mölders (d. 18 Mart 1913, Gelsenkirchen, Westfalen - ö. 22 Kasım 1941, Breslau, Schlesien), II. Dünya Savaşı sırasında Nazi Almanyası Luftwaffe Ace Pilotuydu. İkinci Dünya Savaşı'nda efsane haline gelen pilotlardan biri olarak 100 kadar düşman uçağı düşürmüş, İspanya iç savaşına da Kondor Lejyonu ile birlikte katılmış ve orada da 14 hava zaferi kazanmıştır. 1941 yılında bir arkadaşının cenazesine giderken yolcusu olduğu uçağın yere çakılması sonucu ölmüştür. Ölümünden sonra modern Alman Donanmasında bir destroyere ismi verildi. Cenazesine gittiği dostu, I. Dünya Savaşı kahramanlarından Ernst Udet'tir. Bir avcı pilotunun nakliye uçağında can vermesi bakımından Hiroyoshi Nishizawa ile ortak kaderi paylaşmıştır. Mölders için 28 Kasım 1941 tarihinde Berlin'de bir devlet cenaze töreni yapıldı. Tabutu İmparatorluk Hava Bakanlığının dışarısına çıkarılmıştır. Onur bekçileri Johann Schalk, Günther Lutzow, Walter Oesau, Joachim Müncheberg, Adolf Galland, Wolfgang Falck, Herbert Kaminski ve Karl-Gottfried Nordmann'dan oluşuyordu. Mölders, Berlin'de Invaliden Mezarlığı'nda Ernst Udet ve Manfred von Richthofen'in yanına gömüldü. İspanya İç Savaşı sırasında sivillere yönelik kötü şöhretli hava saldırısı olan Guernica Bombardımanına doğrudan katıldığı anlaşılınca Alman Hükûmeti tarafından çeşitli askeri tesislere verilen ismi buralardan kaldırılmıştır. Haaretz Haaretz, (İbranice: , anlamı: vatan, orijinal adı: "Hadashot Ha'aretz" - "Vatan Haberleri"), İsrail'in en eski günlük gazetesidir. 1919 yılında kurulmuştur; Berliner formatında İbranice ve İngilizce olarak basılmaktadır. İngilizce sürümünün basımı ve dağıtımı "International New York Times" ile birlikte yapılmaktadır. İnternet'te de her iki dilde yayını vardır. Kuzey Amerika'da ise haftalık olarak çıkarılmaktadır. İsrail'deki diğer gazetelere kıyasla daha küçük fontlar kullanılır. Resimler için çok yer ayrılmazken politik haberlere önem verilmiştir. Gazetede yayınlanan baş makalelerin Hükûmet liderleri üzerinde etkisi olduğu savunulur. Haberler dışında, sosyal konular, tabiat ile ilgili olaylar, kitap yorumları, araştırmaya dayanan raporlar ve politik yorumlar bulunmaktadır. İbranice sürümün 65.000 kayıtlı okuyucusu, İngilizce sürümünün 15.000 kayıtlı okuyucusu vardır. Gazetenin kendi raporlarına göre 65.000 üyesi bulunup günlük 72.000 kopya satılmaktadır ve bu sayı hafta sonları 100.000'e ulaşmaktadır. "Haaretz"'in okurları arasında aydınlar ile politik ve ekonomik alanlarda yer alan elit tabakalardan insanlar bulunmaktadır. Bir medya araştırmasına göre gazetenin okuyucu sayısı, okuyucuların geliri, eğitimi ve yaşı ile doğru orantılıdır. Düşük sayıdaki sirkulasyonuna rağmen İsrail'in diğer büyük gazetelerinden daha etkilidir. "Haaretz", ilk olarak Filistin'deki İngiliz Askeri Hükümetin desteğiyle 1918'de basıma başlamıştır. 1919'da Rus Siyonist'lerin lehine el değiştirmiştir. Basıma "Hadashot Ha'aretz" (""Vatandan Haberler"") adıyla girmiştir. Edebiyat sayfası, zamanında İbrani yazarların ilgisini çekmiştir. Başlangıçta merkezi Kudüs'te olan gazete, Moshe Gluecksohn'un editörlüğü sırasında (1922-1937 yılları arasında editörlük yapmıştır) Tel-Aviv'e taşınmıştır. Almanya'da mağazalar zinciri bulunan, Yahudi ve Siyonist olan Salman Schocken, 1937'de gazeteyi satın almıştır. Oğlu Gershom Schocken, Baş Editörlük koltuğuna oturmuş ve 1990 yılına kadar görevde kalmıştır. "Haaretz" kendini gerek içişlerinde gerek uluslararası konularda liberal ya da solcu olarak tanımlar. BBC'ye göre ise "Haaretz" dışişleri ve güvenlik konusunda "ılımlı" hareket etmektedir. Buna rağmen gezete ceşitli politik görüşlere yer verdiğini söylemektedir. 2001 yılında ise CAMERA isimli pro-İsrail medya kontrol kurulu "Haaretz"i "Anti-İsrail"liliği körüklemekle suçlamıştır. 2003'te "The Harvard International Journal of Press/Politics"te yapılan bir araştırmaya göre gazete, Filistin'den çok İsrail yanlısı haber yapmaktadır. Bazı okurlar ise "Haaretz"i anti-Yahudi, anti-İsrail ve anti-Siyonist olarak suçlamaktadır. Gazetenin anti-İsrail olduğu görüşüne katılan İsrailli yazar Irit Linur ise üyeliğini iptal ettirmiştir. ABD'nin haftalık "The Nation" dergisi ise "Haaretz"'i işgale, güvenlik duvarına, Arap vatandaşlara yapılan ayrımcılığa ve İkinci Lübnan Savaşı'na yol açan fikir yapısına karşı sesini yükselttiği için "İsrail'in liberal feneri" olarak tanımlar. Merkezi Hindistan'da olan ve İngilizce yayın yapan "Frontline" dergisi ise "Haaretz"i "İsrail'in en prestijli gazetesi" olarak tanımlar. I. Ptolemaios I. Ptolemaios Soter (Yunanca: "Πτολεμαίος Σωτήρ" "Ptolemaios Soter"; d. MÖ 367 - ö. MÖ 283), Büyük İskender'in bir generali olup onun ölümünden sonra Diadokhlar mücadelesinde öne çıktı. Diadoki devletlerinden biri olarak Antik Mısır'da MÖ 305/4'te "firavun" unvanını da alarak (MÖ 305 - MÖ 285) döneminde krallık yapmıştır. Ptolemaios Krallığı ve Ptolemaios hanedanı kurucusudur. Kurduğu hanedana babasının ismine atfen da "Lagidan hanedanı" ismi de verilmiştir. Ptolemaios'nin annesi Makedonyalı Arsinoe'dur. Babasının kim olduğu tam olarak bilinmemektedir. Eski zamanlardan beri ya "Lagus" isimli bir Makedonyalı soylu ya da Makedonya Kralı II. Filip'in gayrimeşru oğlu olduğu bildirilmiştir. Eğer II. Filip'in gayrimeşru oğlu ise Ptolemaios Büyük İskender'in yarı kardeşi olmaktadır. Bazı tarihçiler bunun Ptolemaios için bir propaganda vasıtası olduğunu kabul etmektedirler. Ptolemaios'un Büyük İskender'in en güvenilir bir generali olduğuna şüphe yoktur; İskender'e şahsen bağlı olan 7 koruyucu ("somatophylakes") arasında bulunmuştur. Büyük İskender'den birkaç yaş daha büyük olmakla beraber onun en yakın çocukluk arkadaşı idi. İskender, Aristo'dan ders almakta iken onunla birlikte ders alan soylu çocukları arasında bulunduğu bildirilir. İskender gençken MÖ 337'de kısa bir müddet için sürgüne gönderilmişken Ptolemaios'da onunla birlikte sürgüne gitmişti. Babası II. Filip ölüp İskender Makedonya tahtına geçmesinden itibaren onun ölümüne kadar devamlı olarak onun yanında bulundu. Genç kralın MÖ 336-337'deki Avrupa'daki seferlerine onun yanında katıldı. MÖ 330'da İskender'e şahsen bağlı olan 7 koruyucudan ("somatophylakes") biri olarak seçildi ve İskender'in Anadolu, Iran, Orta Asya'da Baktiriya ve Hindistan'i kapsayan Asya seferinde devamlı yanında bulundu. Seferin Baktirya'dan Hindistan'a Hydapas (şimdiki Jhelum) nehri ve kara taşıması ile güneye inmesinde nehirdeki Makedonya filosu komutanlığını (trierarchos) yüklendi. İskender tarafından şerefle taktim edildi. 324'te İskender'in Susa'da tertip ettiği Yunan ordu idarecilerinin Persler kızlarla evlenme merasimlerinde İskender'in isteği üzerine Pers prensesi, satrap "Artabanus II"'nin kızı Artakama ile evlendirildi. Ama İskender'in uzun süren klasik dünya fethi amaçlı askeri seferine istirak eden Atina'lı yüksek sınıf hayat kadını olan Thais'de Ptolemaios'un bu seferde devamlı eşi mevkini taşımıştı. Büyük İskender MÖ 323'te öldüğü zaman geride bıraktığı imparatorluk arazilerinin idaresinin paylaşılması için Babil'de yapılan toplantı ve anlaşmayı organize eden Ptolemaios olmuştu. Bu Babil Bölüşülmesi anlaşmasına göre İskender'in süvari generali Perdikkas İskender'in Roksana'dan olacak çocuğunun doğumunu beklerken provizyonel olarak İmparatorluk taht naibi seçildi ve İskender'in piyade kuvvetleri generali Meleager onun yardımcısı olacaktı. İskender'in piyade generalleri tarafından yari kardesi Arrhidaeus ve yakında dogmasi beklenen (ve erkek olursa) IV. İskender adını alacağı kabul edilen Roksana'nin bebeği ise itibari olarak imparator kabul edileceklerdi. Diğer generaller ise imparatorluğun değişik bölgelerinde çok büyük yetkilerle satrap olarak seçilmişlerdi. Ptolemaios böylece Mısır'ın satrapı oldu. İskender'in şahsen satrap olarak atadığı Yunan Cleomenes de Ptolemaios yanında yardımcı satrap olarak kaldı. Ptolemaios imparatorluk merkezinden hiç izin almadan harekete geçerek Libya (Sirenayka)'yı da eline geçirip kendine bağladı. Fakat generaller arasında bu Babil Bölüşülmesi anlaşması bir barışa sonuç vermedi ve değişik lider kişiler arasında uzun süren savaşlara yol açtı. Bu ortaya çıkan lider kişilere Diadoki ve savaşlara da Diadoki savaşları adı verilmektedir. Değişik "Diadoki" arasında yapılan ve çeşitli safhalarında değişik kişilerini birbirleriye savaşa giriştikleri çok uzun süren Diadoki Savaşlarında Ptolemaios çok belirli stratejiler uyguladı. Ptolemaios'un ilk stratejik hedefi Mısır'i güvence altında idare etmek oldu. Bu hedefe varmak için de Mısır'ın etrafında bulunan ülkeleri eline geçirip idaresi altına almak oldu. Bu nedenle Sirenayka, Kıbrıs, güney Suriye ve Filistin'in Yahudiye eyaletlerini idaresi almayı başardı. Perdikkas'in İskender'in kızkardeşi Kleopatra ile evlenmesi generallerinden Antipater, Craterus, Antigonus ve Ptolemaios'un birleşip gizli bir birlik kurmalarıyla sonuçlandı. Fakat savaş, Ptolemaios'un türlü entrikalarla İskender'in Makedonya'ya götürülmekte olan naaşını ele geçirip Mısır'a getirmesiyle başladı. Geleneklere göre Makedonya kralları taht haklarını seleflerinin naaşı için cenaze töreni tertip etmeleriyle gösterirlerdi. İmparatorluk taht naibi olan Perdikkas'in İskender için cenaze töreni tertip etmesi kendi için imparatorluk yolunu açma çabası olarak yorumlandı. Ptolemaios bunu önlemek için büyük bir çabayla Makendonya yolundayken Büyük İskender'in naaşını alıp Mısır'a getirtmeyi başardı ve naaşı geçici olarak Memfis'e yerleştirdi. Ptolemaios, ardından, imparatorluk taht naibi olan Perdikkas aleyhine kurulan koalisyona katıldığını açıkladı. Perdikkas, Ptolemaios'u diğerleri arasında kendine en güçlü rakip olarak görüyordu. Ptolemaios'un imparatorluk tahtına çıkma niyetinden şüpheleniyordu. Ptolemy yardımcısı Cleomenes'i, Persikkas'ın casusu olarak suçlayarak idam ettirdi. Böylece Cleomenes'in kendi için topladığı çok büyük bir hazineyi eline geçirdi. Perdikkas MÖ 321'de Mısır seferine çıktı. Ptolemaios savunmasını Nil kıyılarında başlattı. Perdikkas'ın Nil'i geçme girişimi 2000 askerinin hayatına mal olunca askerlerinin güvenini kaybetti. Emri altında bulunan komutanlardan Peithon, Selevkos ve Antigenes, Perdikkas'in çadırında toplantı sırasındayken onu öldürdüler ve durumu Ptolemaios'a bildirdiler. Ptolemaios hemen Nil'den karşı kıyıya geçerek bir gün önce düşman olan orduya erzak sağladı. Ptolemaios'a, Perdikkas'ın görevi olan, imparatorluk taht naipliği teklif edildi. Ama Ptolemaios bunu kabul etmedi. Bu Ptolemaios'un kendi güç merkezinin güvenliğini arttırma politikasının bir diğer gösterisidir. Ptolemaios daima İskender'in yerine geçerek çok daha büyük hedeflere ulaşmaktansa elindeki daha küçük ama daha güvenli gücü ve toprakları tercih etme politikasını gütmüştür. Ptolemaios Perdikkas'ı öldüren generallerle anlaşarak imparatorluk taht naipliğinin III.III. Filip Arrhidaeus Filip Ariadeus ile general Peithon'a verilmesini sağladı. Bu iki yeni naip, Antipater ile "Triparidisus" adı verilen bir diğer anlaşma yaptılar. Antipater böylece imparatorluğun tek taht naibi oldu. MÖ 320'de ise Antipater, Ptolemaios'un Mısır'ın hükümdarı olduğunu kabul etti ve onun elinde bulunan arazilere Kudüs ve civarının da katılmasına onay verdi. Suriye'yi ilk işgali 318'de oldu ve aynı zamanda Kıbrıs'ta bulunan küçük krallıkları vasal ederek Kıbrıs üzerinde bir hegomonya kurdu. MÖ 315'te Asya'ya üst kral olarak kabul edilmiş olan Tek-gözlü Antigonus daha fazla güç kazanmak için tehlikeli politikalar uygulamaya başlaması ile I. Ptolemaios ona karşı bir ittifaka üye oldu ve savaşın başlamasından önce Suriye'den ordularını geri çekti. Kıbrıs'ta ise Antigonus taraftarları ise savaşa girişti ve MÖ 313'te Kıbrıs'ı yeniden eline geçirdi. Kirene'deki bir isyanı ise aynı şiddetle bastırdı. MÖ 312'de I. Ptolemaios ve Babil'ın kaçak olan satrapi Selevkos ile anlaşarak her ikisi de orduları ile Suriye'ye girdiler ve I. Antigonus'in oğlu olan ve Poliorsetes ("şehirleri kuşatan") lakabı taşıiyan Makedonya'lı I. Demetrius'ü Gaza Muharebesinde yendiler. Ptolemaios yeniden Suriye'ye işgal etti. Fakat Antigonus büyük bir orduyla Suriye üzerine yürüyünce tekrar bu ülkeden geri çekilmek zorunda kaldı. 311'da birbiriyle savaşan eski İskender generalleri arasında bir barış imzalandı. Bundan hemen sonra İskender'in hayata kalmış ve üst kral olarak kabul edilmiş olan oğlu IV. Aleksander Makedonya'da bir suikasta uğrayarak katledildi. Böylece Mısır Satrapı olan Ptolemaios'un üzerinde iktidarda olan bir kişi kalmadı ve Ptolemaios özerk oldu. Fakat barış uzun sürmedi. MÕ 309'de Ptolemaios'un komuta ettiği bir Mısır donanması gelerek Anadolu'nun batısındaki Antigonus idaresindeki Lidya ve Kariye liman şehirlerini ele geçirdi. Sonra Ptolemaios ana Yunanistan'a geçerek MÖ 308'de Korint, Sıkyön ve Megara şehirlerini de eline geçirdi. MÖ 306'da Demetrius komutasında bir büyük donanma Kıbrıs'a hücuma geçti. Orada bulunan Ptolemaios'un kardeşi olan General Menelaus Kıbrıs'ta Salamis Deniz Savaşı'nı kaybedip Demetrius'a esir düştü. Bundan sonra Ptolemaios'un Kıbrıs'taki egemenliği tümüyle son erdirildi. O zamana kadar satrap oldukları kabul edilen Antigonus ve Demetrius, bundan sonra kendilerini kral ilan edip Kral unvanı taşımaya başladılar. Buna karşılık veren Kassandros, Lysimakhos ve I. Selevkos Nikator'da kendilerinin kral olduğunu bildirdiler. MÖ 306'nın kışında Kıbrıs'ta zafer kazanıp orayı zapteden Demetrius bu sefer Mısır'ı eline geçirmeye karar verip oraya donanmasını ve ordusunu gönderdi. Fakat Ptolemaios Mısır'da çok emniyetli olarak yerleşmişti ve ülkenin sınırlarını çok ustalıkla korumayı başardı. Bu başarıdan sonra Ptolemaios Mısır'da hükûmet etme ile yetinip Antigonus'a karşı bir askeri sefere girişmedi. Fakat MÖ 305/304'te Rodos'u işgal etmek amacıyla Demetrius adayı kuşattığında Ptolemaios Rodoslulara büyük desteklerde bulunup Demetrius'un kuşatmasını kırmayı başardı. Coğrafyacı Pausanius bu kuşatmayı kırmasından çok minnettar olan Rodosluların Ptolemaios'a "Soter (kurtarıcı)" unvanı verdiklerin bildirir. Birçok modern tarihçiler bunun doğru olduğunu kabul etmektedirler. Fakat elde bulunan sikkeler bu iddiayı desteklememektedirler. Elde bulunan Ptolomais Mısır devleti sikkelerinde "Soter" lakabı ancak en Önce MÖ 263'te darbedilen II. Ptolemaios sikkelerinde bulunmaktadır ve bu tarihten önce basılmış sikkelerde "Soter" lakabı görülmemektedir. MÖ 320'de Helenik devletler arasında Antogonus aleyhine ittifak tekrar ortaya çıkarıldı. Ptolemaios da bu ittifaka katıldı. Antigonus Anadolu'da Lysimakhos ile savaşta iken bu fırsattan faydalanan Ptolemaios Suriye'yi yeniden işgali altına aldı. Fakat Anadolu'dan Antigonus'un galibiyeti hakkında haberler gelmeye başlayınca tekrar Suriye'deki ordularını geri çekti. Ama sonradan gelen haberler göre Lysimakhos ve Selevkos orduları İpsos Savaşı'nde Antigonus'u yenmişler ve onu öldürmeyi başarmışlardı. Bunun üzerine dördüncü defa I. Ptolemaios Suriye'yi işgal etti. Galip diğer müttefikler Ptolemaios'un bu önceden bir antlaşmaya dayanmadan yaptığı emrivaki olarak yaptığı bu işgal hareketlerini beğenmemişlerdi ve aralarında anlaşarak bütün Suriye'yi Selevkos'a verdiler. Bundan sonraki bir yüzyıl devamınca güney Suriye (yani Yahudiye)'nin kime ait olduğu sorunu Selevkos hanedanı ve Ptolemaios hanedanı kralları arasında devamlı tekrar eden savaşlara baş neden oldu. Bundan sonra Ptolemaios Anadolu ve Yunanistan'daki Helenistik rakipler kavgalarına katılmaktan çekindi. Yunanistan'da ana karasında eline geçirmiş olduğu bölgeleri de kaybetti. Fakat MÖ 295/294'te Kıbrıs'ı yeniden eline geçirdi. Kirene'de ise bir sıra isyan çıktı ama bunları şiddetle bastırarak en sonunda MÖ 300'de bu bölgeyi de tamamen eli altına aldı. Buranın valiliğini üvey oğlu olan Magas'ın idaresine verdi. 285'te Ptolemaios I. Berenice'den olan küçük oğlu II. Ptolemaios Filedelfos'u veliaht seçtiğini açıkladı. Ondan daha büyük olan ve annesi Antipater'in kızı olan Eurydice'den olan meşru oğlu Ptolemaios Keraunos'a böylece Mısır tahtını vermekten kaçınmış oldu. Bundan hiç hoşlanmayan Ptolemaios Keraunos kuzeye Lysimakhos'un sarayına kaçtı. 283'te I. Ptolemaios Soter 84 yaşında iken öldü. I. Ptolemaios Soter kurnaz ama temkinli bir hükümdar olarak bilinmekteydi. Devamlı olarak 40 yılını savaşlarla geçirmiştir ama sonunda sınırları gayet iyi savunmalı ve içerisinde sulh sükun ve refah dolu bir devlet arkasında bırakmıştır. Kendine asker ve sivil olarak hizmet edenlere, özellikle Makedonyalı ve Yunan asıllılara, karşı gösterdiği cömertlik ve arkadaşlık dolayısı ile gayet iyi bir isim yapmıştı. Devamlı ve geçici olarak eline geçirdiği ülkelerde yerli halka gösterdiği yakın ilgi ve onların kültür ve geleneklerine gösterdiği saygılı ve toleranslı davranışları da tarihlere geçmişti. Bilime ve öğrenmeye gayet önem verdiği, insanlık tarihinde meydana getirilmiş önemli eserlerden biri olarak kabul edilen antik çağların ünlü kütüphanesi olan İskenderiye Kütüphanesi'ni kurması ile iyice anlaşılmaktadır. I. Ptolemaios Soter Büyük İskender'in hayatı, seferleri ve fetihleri hakkında bir biyografik tarih eseri yazmıştı ama bu eser günümüze kadar orijinal olarak gelmemiştir. Bu eser gayet açıksözlü ağırbaşlı dürüstlülüğü ile bir objektif tarih eseri olarak antik çağlarda iyi bilinmekte idi. Fakat antik İskenderiyeli ünlü alım Batlamyus (MÖ 85-MÖ 165) bu eserde I. Ptolemaios Soter'in bu tarihini hazırlamasında kendi devletinde kendinin propagandacısı olmayı hedeflendiğini ve Büyük İskender'in başarılarında kendi katkılarını abarttığını söyleyerek bu eseri tenkit etmişti. Bu Buykuk İskender hayatının tarihinin Nicomedia'lı Arrianus (yak. MÖ 86- MÖ 160) yazdığı ünlü "Aleksandrou Anabasis ( İskender'in Seferleri)" adlı esere ana kaynak olduğu bilinmektedir. MÖ 305'te Ptolemaios I idaresi altındaki Mısır'ın bağımsızlıgını ve kendinin de Mısır Kralı olduğunu ilan etti. Böylece Mısır'da Ptolemaios hanedanı hükümdarlığı altında Mısır Hellenistik Dönem Firavunluğu'nu kurdu. "I. Ptolemaios Soter" Büyük İskender'in seferine iştirak eden Atinalı yüksek sınıf hayat kadını ("hetaira") metresi olup Ptolemaios ile yüksek olasılıkla bir evlilik yaptığı kabul edilmektedir. Sonra "I. Ptolemaios Soter" üç evlilik yapmıştır: Reggie Lee Reggie Lee Amerikalı oyuncu. Prison Break dizisinde William Kim ve "" ile "The Fast and the Furious" filmlerindeki rolleriyle tanındı. Mauretania Caesariensis Mauretania Caesariensis, Kuzeybatı Afrika'da bulunan antik bir Roma eyaleti. Kuzey Afrika'da bulunan Roma eyaletlerinden doğuya en yakın olanıydı ve aşağı yukarı günümüz Cezayir topraklarını kapsardı. Eyalet "Caesariensis" olan adını başkenti "Caesaria" dan almıştır. MS 1. yüzyıl'da Afrika'nın en batısında yer alan ve adını buranın yerlisi Morolar'a istinaden kullanılan Mauri halklarından alan Mauretania toprakları Roma İmparatoru Claudius tarafından Mauretania Caesariensis ve Mauretania Tingitana olmak üzere iki eyalete bölünmüştür. Ardından her iki eyalette İtalya ve Afrika pretorian prefektürlüğünün yetki alanındaki Afrika "vicarius"una bağlı bir "diocese" olarak düzenlendi. 330 yılından önce Caesarea kentinde hatırı sayılır bir Yahudi nüfusu bulunuyordu. Hristiyanlık bölgeye 4. ve 5. yüzyıllarda yayılmaya başlamıştır. Eyalet toprakları, 7. yüzyıldan itibaren bölgeyi ele geçiren Müslümanlar tarafından Mağrip olarak adlandırılmıştır. Diokletianus'un Tetrarşi reformunun ardından eyaletin doğusu adını Sitifis (Sétif) kentinden alacak şekilde daha küçük ve bağımsız bir eyalet olarak Sitifensis adıyla yeniden düzenlenmiştir. Caesariensis'in belli başlı ihraç ürünleri arasında deniz kabuğundan elde edilen mor renkli boya ve değerli odunlar vardı. Yine Berberiler ve Mauriler hafif süvari olarak Roma ordusunda tercih edilen askerlerdi. Aralarından Trajan'ın en iyi generallerinden Lusius Quietus ve İmparator Macrinus çıkmıştır. Delivered Ex Ship Delivered Ex Ship (DES), Türkçede Varış limanında güvertede teslim anlamına gelir. Bu teslim şekli üzerinden anlaşılmış bir işlemde, DES ifadesinden sonra ilgili varış limanının da belirtilmiş olması gerekir. Satıcının sorumluluğu malları belirtilen varış limanına getirene kadardır. Varış limanı noktasına kadar malların navlun, sigorta vs. tüm masrafları ve riskleri satıcıya aittir. Gemi limana varış yaptıktan sonra, malzemelerin tahliyesi, ithalat gümrüklemesi ve geri kalan tüm işlemler alıcının sorumluluğu altındadır. Genellikle kömür, tahıl, toz kimyasallar gibi malzemelerin nakliyesinde kullanılan bu teslim şekli, ayrıca kendisine ait ya da kiralık gemisi olan satıcılar tarafından da tercih edilmektedir. Kelime anlamında da anlaşılacağı üzere, bu terim sadece deniz yolu ve iç su taşımacılığında kullanılmalıdır. Mauretania Tingitana Mauretania Tingitana Kuzeybatı Afrika'da bulunan antik bir Roma eyaleti. Eyalet kabaca modern Fas'ın kuzeyini ve İspanyanın Ceuta ve Melilla şehirlerini kapsar ve sınırları yarımadanın kuzeyinden, Cebelitarığın karşısından, güneyde Chellah (ya da Sala) ve Volubilis kentlerine, doğuda ise Oued Laou nehrine kadar uzanırdı. Eyalet adını başkenti Tingis, modern Tanca, kentinden alır. En büyük kentleri arasında Volubilis, Lixus, ve Tamuda sayılabilir. Bölgenin bilinen ilk yerleşikleri sonradan Kartacalılar olarak adlandırılacak olan Fenikelilerdir. Fenikelilerin bu bölgede oluşturdukları en büyük ticaret kolineleri olarak Lixus ve Volubilis kentleri sayılabilir. Kral Juba II'nin oğlu Moritanya'lı Ptolemaios'un 40 yılında ölmesinin ardından Moritanya toprakları İmparator Claudius tarafından Mauretania Caesariensis ve Mauretania Tingitana adlarıyla iki ayrı eyalet olarak organize edilmiştir. Mauretania Tingitana'nın en önemli ihraç kalemi deniz kabuklarından elde edilen bir tür mor boya ve değerli ağaçlardır. Tingitana ayrıca Romaya ürettiği tarım ürünlerinin yanında aslan ve leopar gibi egzotik hayvanları da satmıştır. Yerel Mauri kabileleri Roma ordusu tarafından hafif süvari olarak tercih edilen değerli askerlere sahipti. İmparator Diokletianus'un 296 yılı tarihli yönetim reformununa ardından, bölge Galya Praetorian Prefektürlüğünün yönetim alanındaki Hispania Diocese'sine bağla bir ileri karakol olarak varlığını sürdürmüştür. Bölge 5. yüzyılda Gunderic komutasındaki Germen kökenli Vandalların hakimiyeti altına girmiş, 533 yılında ise eyalet Bizanslılar tarafından tekrar fethedilerek Roma topraklarına katılmıştır. Kuzey Afrikanın Emeviler tarafından fethedilmesiyle birlikte bölge Müslümanlar tarafınan "Batı" anlamına gelen "al-Maghrib" adıyla yeni bir eyalet olarak düzenlenmiştir. Ã–nvurgu Önvurgu ses yayıncılığında sinyal gürültü oranını artırmak amacıyla kullanılan bir tekniktir. Yayıncılıkta en önemli sorunlardan biri gürültü (parazit) dür. İletilmek istenen bilgi sinyali ile bu sinyalin üzerindeki gürültü bileşenleri arasındaki orana sinyal gürültü oranı (S/N) denilir. Yayıncı bu oranı mümkün olduğu kadar yüksek tutmak zorundadır. Ses sinyali ana frekanslı (fundamental) bileşen ve harmonikler olarak çok sayıda bileşenden oluşmuş bir sinyaldir. Ana frekanslı sinyal normal koşullarda gürültüden çok daha güçlüdür ve sadece ana frekans bileşeni ile yapılan bir ölçüde 60 veya 65 dB gibi yüksek sinyal gürültü oranları ölçülebilir. Buna karşılık harmoniklerin genlikleri düşüktür. Bu durum özellikle çok sayıda harmoniği ileterek kaliteli müzik yayını yapmayı hedefleyen FM yayınında önemli bir sorun oluşturur. Çünkü FM ses bandı içerisinde gürültü frekansa bağlı olarak artar. Bir başka deyişle, FM de harmoniklerin frekanslarında sinyal gürültü oranı önemli ölçüde düşer. Çözüm olarak yüksek frekanslı fakat düşük genlikli harmoniklerin güçlendirilerek yayınlanması yoluna gidilmektedir. Bu işlem vericide yapılır. Gürültü aynı kaldığı için, ses bandının harmoniklerin bulunduğu bölümünde sinyal gürültü oranı yükseltilmiş olur. Bu tekniğe önvurgu ("preemphasis") denilir. Önvurgu ile sinyal gürültü oranı düzeltilir. Ama harmonikler ana frekanslı bileşene göre yükseltildiği için, aynı zamanda sesin karakteristiği de değişmiş olur. Alıcıda sesi yeniden eski haline getirmek için bandın güçlendirilmiş bölümü zayıflatılır. Harmonikler normal düzeye dönerken, harmonikler üzerindeki gürültü de zayıflamış olur. Bu ters işleme de artvurgu ("deempasis") denilir. Kullanilan devreler elektronik filtrelerdir. Önvurgu devresi 1 kHz.den itibaren görev yapan bir yüksek geçiren filtre, artvurgu devresi ise bir alçak geçiren filtredir. Filtrelerin karakteristikleri zaman sabitiyle (RC) tanımlanır. Genellikle 50 μsn'lik devreler kullanılmaktadır. 1 kHz.te 0 dB kazancı olan bir önvurgu devresi 15 kHz.lik bant sonunda 13 dB civarında bir kazanç sağlar. Erdoğmuş, Oltu Erdoğmuş, Erzurum ilinin Oltu ilçesine bağlı bir mahalledir. Erzurum iline 108 km, Oltu ilçesine 12 km uzaklıktadır. Kiril rakamlarÄ± Kiril rakamları, Kiril alfabesinden türemiş sayısal sistemdir. İlk olarak 10. yüzyıl sonlarında Birinci Bulgar İmparatorluğu'nda geliştirilmiş ve Birinci Bulgar İmparatorluğu, Güney ve Doğu Slavları tarafından kullanılmıştır. Rusya'da bu sistem 18. yüzyılda I. Petro'nun Arap rakamları kullanılmasının başlamasına kadar kullanıldı. Günümüzde Kiril rakamları hala Kilise Slavcası'yla yazılmış kitaplarda bulunmaktadır. Sistem yarı-ondalık, Kiril alfabesi temelli karşılık gelen grafemler ile yazılan İyonya rakam sistemi temelli olup orijinal Yunan alfabesine dayanan farklı Kiril standart alfabetik düzenine uymamaktadır. Her birliğe (1, 2, ... 9), her onluya (10, 20, ... 90) ve her yüzlüye (100, 200, ... 900) ayrı bir harf eklenir. Ã–rnek: Ermeni rakamları Çin rakamları Kore rakamları John Stevens Henslow John Stevens Henslow (d. 6 Şubat 1796 - ö. 16 Mayıs 1861), İngiliz botanikçi ve jeolog. Rochester'da, John Prentis Henslow'un oğlu ve Sir John Henslow'un torunu olarak dünyaya geldi. St. John's College, Cambridge'te öğrenim gördü ve 1818'de (Adam Sedgwick'in Woodwardian jeolioji profesörü olduğu yıl) matematik bölümü öğrencileri arasında birinci sınıf onur listesine girerek 16. wrangler olarak mezun oldu. George Leonard Jenyns'in kızı ve Leonard Jenyns'in kardeşi olan Harriet Jenyns (1797–1857) ile evlendi. Kızları Frances Harriet ise botanikçi ve kâşif Joseph Dalton Hooker'la evlendi. Ebced rakamları Ebced (Arapça: ابجد), İslamiyet'in kabulünden ve Arabistan'da Hint rakamları kullanılmaya başlanmadan önce hesap yapabilmek için harflerin rakam olarak kullanıldığı bir sayı sistemidir. Çağdaş ondalık sayı sistemi olan Hint sayıları çıktıktan sonra hesap yapmak için uygun olmayan ebced terk edilmiştir. Ebced rakamları kullanılarak Ebced hesabı yapılabilir. Mezya Moesia, Sırbistan, Bulgaristan ve Romanya'nın Tuna Nehrinin güneyindeki toprakları arasında yer alan tarihi bölge ve antik bir Roma eyaleti. Antik coğrafya kaynaklarına göre bölgenin sınırları güneyde Balkanlar ("Haemus") ve Şar Dağlarına, batı'da Drina Irmağına ("Drinus"), kuzey'de Tuna Nehrine ve doğu'da Karadeniz'e kadar uzanırdı. Bölgenin yerleşik halkı çoğunlukla Traklar ve İlliryalılardan oluşurdu. Bölge adını, Romalılar tarafından MÖ 75 - MÖ 29 yılları arasında fethedilmeden önce burada yaşayan Trak-İlirya kökenli bir kabile olan Moesilerden alır. MS 6 yılından itibaren bir Roma eyaleti olarak düzenlenmiştir. Bölge 87 yılında İmparator Domitian tarafından Moesia Superior - Yukarı Moesia, ve Moesia Inferior - Aşağı Moesia olarak iki faklı eyalet olarak yeniden düzenlenmiştir. MÖ 75 yılında Makedonya prokonsül'ü C. Scribonius Curio'nun Tuna nehrini geçerek burada yaşayan yerli halka karşı kazandığı zaferle başlayan Moesia'nın fetih hareketi nihayet 29 yılı civarında sonradan Makedonya Prokonsülü olacak olan M. Licinius Crassus tarafından İmparator Augustus'un saltanatı sırasında tamamlandı. Bölge Augustus'un saltanatının sonlarına kadar bir eyalet olarak düzenlenmedi. Başlangıçta konsüler legatus tarafından (belki de Achaea ve Makedonya'yı da kontrol ediyordu) yönetilen bir eyaletken, İmparator Domitian tarafından Yukarı ("Superior") ve Aşağı ("Inferior", aynı zamanda "Ripa Thracia") Moesia olarak Cebrus (Ciabrus; modern Cibritza ya da Zibru) nehri sınır olacak şekilde ikiye bölündü. Her eyalet birbirinden bağımsız olarak bir konsüler legatus ve bir procurator tarafından yönetiliyordu. Daçya'nın İmparator Aurelian tarafından Gotlar'a terk edilmesinin (270–275) ve Roma yurttaşlarının Tunanın güneyine, Moesia'nın merkezine yerleştirilmeleriyle eyalet "Dacia Aureliani" adını aldı (sonradan "Dacia ripensis" ve "interior" olarak ikiye bölündü). Dardania olarak adlandırılan bölge 272 yılında (Yukarı Moesia'da), Diocletianus tarafından Naissus ya da Nissa (modern Niş, Sırbistan) başkent olacak şekilde özel bir eyalet olarak düzenlendi. Diokletianus sonradan Moesia Superior'u (Dacia Aureliani) Moesia Prima olarak yeniden adlandırdı ve Moesia Inferior'u Moesia Secunda ve Scythia Minor olarak ikiye böldü. Moesia Secunda'nın başlıca şehirlerinden olan Marcianopolis (Devnya), Odessus, Nicopolis, Abrittus (Razgrad), Durostorum (Silistre), Transmarisca (Tutrakan), Sexaginta Prista (Rusçuk) ve Novae (Ziştovi), artık Bulgaristan sınırları içindedir. Bir sınır eyaleti olarak Moesia, Tunanın güneyinde kaleler ve müstahkem mevkilerle güçlendirilmiş ve Axiopolis'ten Tomi'ye kadar İskitler ve Sarmatlar'dan korunmak için bir duvar inşa edilmişti. Moesia Secunda garnizonunda Lejyon I Italica ve Lejyon XI Claudia'ya ilave olarak bağımsız piyade ve süvari birlikleri ve küçük nehir filoları konuşlandırılmıştı. Notitia Dignitatum, 390'lardaki üslerinin ve birliklerinin listesini verir. Scythia Minor'da konuşlu lejyonlar ise Lejyon I Iovia ve Lejyon II Herculia'dır. 238 yılından itibaren Moesia, birbiri ardınca Carpiler ve Gotlar tarafından işgal edildi. Hunlar'ın baskısına dayanamayan Gotlar Tuna nehrini geçti ve İmparator Valens'in (376) izniyle Moesia'ya yerleştiler. Gotlar yerleşmeyi tamamlamalarının ardından Fritigern liderliğinde isyan ettiler ve İmparator Valens'i yendiler. 6. yüzyıl boyunca bölgeye saldırılarını sürdüren Bulgarlar nihayet 7. yüzyıl'da Bulgar Krallığını ve 1217'de Sırp Krallığını kurdular. Principatus döneminde Yukarı Moesia'nın önemli kentleri şunlardır: Singidunum (Belgrad), Viminacium (bazen municipium Aelium olarak bilinir; modern Kostolac), Remesiana (Bela Palanka), Bononia (Vidin) ve Ratiaria (Archar); Aşağı Moesia kentleri ise: Oescus (colonia Ulpia, Gigen), Novae (Svishtov yakınları, Nicopolis ad Istrum (Nikup), Marcianopolis (Devnya), Odessus (Varna) ve Tomi (Köstence) olarak sıralanır. Son ikisi Istros, Mesembria ve Apollonia ile bir pentapolis oluşturan Yunan şehirleriydi. Bölge Ön Bulgarlar tarafından fethedileceği 7. yüzyıla kadar Bizans İmparatorluğunun bir parçası olarak kalmıştır. Hustler's Ambition "Hustler's Ambition", Amerikalı rapçi 50 Cent'in "Get Rich or Die Tryin' Soundtrack" albümünden, Amerika Birleşik Devletleri'nde çıkan ilk, Avustralya ve Birleşik Krallık'ta çıkan ikinci teklisidir. Parça, 50 Cent'in "Curtis" adlı üçüncü stüdyo albümünün Birleşik Krallık basımında bonus parça olarak bulunmaktadır. Parçanın yazarlığını 50 Cent; yapımcılığını B-Money "B$" üstlenmiştir. Parçada bir Frankie Beverly ve Maze parçası olan "I Need You"dan örnekler kullanılmıştır. Parça, ABD "Billboard" Hot 100 listelerinin 65 numarasında kalmış ve "If I Can't"tan sonra bu listede en düşük başarı gösteren 50 Cent şarkısı olmuştur. Parçanın video klibi Londra'da çekilmiştir. Mountain View, Kaliforniya Mountain View, ABD'nin Kaliforniya eyaletine bağlı, Santa Clara County'deki Silikon Vadisi'nde bulunan bir şehir. Türkçede "dağ manzarası" anlamına gelen adını Santa Cruz Dağları'ndan alır. 2010 nüfus sayımına göre nüfusu 74.066'dır. Iwata (Japonya) ve Hasselt (Belçika) Mountain View'un kardeş şehirleridir. ABD resmi makamlarına göre şehrin yüzölçümü toplam 31,7 km²'dir. Bu alanın 31,2 km²'si kara, 0,4 km²'si ise suyla kaplıdır. Amerika Birleşik Devletleri Nüfus Sayım Bürosunun 2005 ile 2007 yılları arasında yapmış olduğu Amerika Toplum Araştırması (American Community Survey) sonuçlarına ve bu sonuçlardan oluşan tahminlere göre şehirdeki toplam nüfus 71.153 kişidir ve bölgede aktif 31.508 hane vardır. Şehirde yaşayanların %57,50'si beyaz, %1,60'ı Afrika kökenli Amerikalı (siyahi), %0,20 Amerikan yerlisi (Kızıldereli ve Alaskalı), %25,30'u Asya kökenli, %0,6 Hawai ve diğer Pasifik adalarından, %11,40 diğer etnik kökenlerdendir. Geriye kalan %4,07'lik nüfus ise iki veya daha fazla etnik kökene mensuptur. Nüfusun içindeki Hispanik veya Latin Amerika kökenlilerin oranı ise %18,26'dır. Mountain View şehri, Silikon Vadisi olarak adlandırılan ve teknoloji şirketlerin çoğunun merkezinin bulunduğu bölgeyi oluşturan şehirlerden biridir. Mountain View'da şirket merkezi olan veya bölgede büyük yatırımları olan şirketlerin listesi aşağıdadır. Alexander LÃ¶hr Alexander Löhr (20 Mayıs 1885, Turnu-Severin, Romanya - 26 Şubat 1947, Belgrad, Yugoslavya), 1930 lu yıllarda Avusturya Hava Gücü ("Österreichische Luftstreitkräfte") ve II. Dünya Savaşı sırasında Nazi Almanyası'nın Hava Kuvvetleri Komutanı. Savaştan sonra 1947'de Belgrad'ta idam edilmiştir. Window Shopper "Window Shopper", Amerikalı rapçi 50 Cent'in "Get Rich or Die Tryin' Soundtrack" albümünden, Avustralya ve Birleşik Krallık'ta çıkan ilk, Amerika Birleşik Devletleri'nde çıkan ikinci teklisidir. Parçanın altyapısında bir Bob Marley şarkısı olan "Burnin' And Lootin" örnekleri kullanılmıştır. Şarkı, ABD "Billboard" Hot 100 listesinin 20 numarasına ulaşmıştır. Böylece albümden çıkan en başarılı tekli olmuştur. Parçanın video klibi Benny Boom yönetmenliğinde, Monako'da çekilmiştir. Video, 2006 yılında "En İyi Rap Video" dalında bir MTV Video Müzik Ödülü'ne aday gösterilmiştir. GÃ¼cenme Gücenme Bir insanın karşıdaki kişinin ona yaptığı veya yaptıkları yüzünden ona karşı içinde bir kırgınlığın oluşması ve bununla birlikte içinde oluşan üzüntü ve kırgınlıkla karışan bir duygudur. Gücenme insanın içinde oluşan bir duygudur ve bunu bazen dışarıya da yansıtabilir ya da içinde de tutabilir. Ama yaptığı hareketlerle zaten bunu karşısındaki gücendiği insana belli edecektir ve bu yüzden gücenme pek de gizli kalmaz. Gücenen kişi insanlarda üzülüp içine kapanma ya da mutsuz olup dış dünyaya kapanma şeklinde karşımıza çıkabilir. Aslında ortaya çıkma durumları her zaman kişinin karakterilize özelliklerine bağlıdır ve bu yüzden kişiden kişiye değişir. Gücenme bazen hafif olarak insanda fark edilmez bazen de üzücü sonuçlara yol açabilir ve kötü sonuçlar doğurabilir. Trakya (Roma eyaleti) Trakya (Yunanca'da: Θράκη - Thraki, Bulgarca'da: Тракия - Тrakiya ), MS 46 yılında oluşturulmuş Roma eyaleti. Balkanlar'da yer alan Trakya, güney Bulgaristan, kuzeydoğu Yunanistan ve Türkiye'nin Avrupa kıtasındaki topraklarını içeren tarihi çok zengin bir bölgedir. Türkiye sınırları içindeki yüzölçümü 23.764 km olan bu bölgenin üç deniz ile sınırı vardır; Karadeniz, Marmara Denizi ve Ege Denizi. Makedon Savaşları sırasında Roma ve Trakya arasında bir çatışma kaçınılmaz hale gelmişti. Makedonya'da yönetime hakim olanların beceriksizliği Trakya'daki otoriteyi sekteye uğratmış ve kabilelerin başına buyruk hareket etmelerine neden olmuştu. MÖ 168 yılındaki Pydna savaşı Makedonya'nın Roma otoritesine girmesi sonucunu doğurmuş ve böylece Trakya'nın yönetimi de Roma'ya geçmişti. Ne Trakyalılar ne de Mekedonyalılar Romanın bir sömürgesi olmaya hazır oldukların geçiş süreci boyunca çok sayıda isyan ortaya çıktı. Tarih, gelecek yüzyıl boyunca Trakyanın oldukça yavaş ama kalıcı bir Roma eyaletine dönüşmesine şahit oldu. The tribe Başlangıçta Rhascuporis önderliğindeki Sapaei kabilesinin ön plana çıktığı görüldü. Rhascuporis daha çok Cumhuriyetin sonlarına doğru önce hem Pompey hem de Sezar'a ve Marcus Antonius ve Octavian'a karşı Cumhuriyetçilere verdiği destek ile tanınır. Bölgenin yönetimini Romalı efendileri adına ellerinde tutan ailelerin karıştığı skandallar ve taht kavgaları imparatorluğunilk yıllarına kadar sürüd. Üçüncü Makedonya savaşı'nın ardından, Trakya Roma otoritesini tanımak zorunda kaldı. Trakya vasal devleti birkaç farklı kabileden oluşuyordu. Trakya Krallığı kralı Roimitalkes III'ün karısı tarafından 46 yılında öldürülmesiyle birlikte Trakya önce Procuratorlar tarafından, sonra da Praetorian Prefectler tarafından yönetilen bir Roma eyaleti olarak düzenlendi. Romanın yönetim merkezi Perinthus olarak belirlendi ancak bölgelerin yönetimi valiye bağlı askeri görevlilerce sağlandı. Bölgenin büyük kentlerden yoksun oluşu yönetmeyi güçleştirse de Roma otoritesi giderek yayıldı. Romanizasyon bir devlet ideolojisi olmadığı için bölge gittikçe artan bir şekilde hellenize oldu. Trakyadaki Roma otoritesi, Moesia'da konuşlu lejyonlar tarafından sağlanıyordu. Trakya'daki nüfusun çoğunlukla çiftçilerden oluşan yapısı ve Roma otoritesine olan uzaklığı, mevcut yerel güçlerin Moesia lejyonları tarafından desteklenmesini zorunlu klıyordu. Gelecek birkaç yüzyıl boyunca Trakya gittikçe artan bir oranda ve sıklıkta Germen göçmenlerin saldırılarına maruz kaldı. I. Justinianus'un saltanatı sırasında savunmayı güçlendirmek amacıyla 100'den fazla lejyon kalesi inşa edildi. Trakya kelimesi Eski Yunanca "trachea" kelimesinden türemiştir ve "gırtlak, soluk borusu" anlamına gelmektedir. Günümüz Türkçesinde İstanbul ve Çanakkale'deki coğrafi oluşumlara, denizler arasındaki doğal deniz yolu bağlantılarına "Boğaz" denmesi de bu yüzdendir. Bir başka deyişle Trakya, "Boğazlar Ülkesi"dir. Mesrur Ä°zzet Bey Mesrur İzzet Durum (d. 6 Mayıs 1873- ö. 18 Aralık 1952), Türk heykeltıraş, ressam, para, pul ve madalya modelcisi. İlk Türk heykeltıraşlarındandır. Türkiye Cumhuriyeti'nin ilk madeni paralarının, pek çok pulun ve Türkiye tarihi için büyük anlamı olan İstiklal Madalyası'nın tasarımlarını yapmış sanatçıdır. 1873 yılında babası Ahmet İzzet Ebu Şeneb Bey’i görev yapmakta olduğu Bosna'da doğdu. Emirgan Rüştüyesi'nden sonra öğrenimine 1886’da girdiği Tıbbiye İdadisi’nde ve ardından Tıbbiye Mülkiyesi’nde devam etti. Ancak bir süre sonra Tıbbiye’den ayrılıp Sanayi Nefise Mektebi Heykel bölümüne geçti. Bölümün ilk öğrencilerinden birisiydi. 1894 yılında mezuniyet sınavlarına hazırlanırken yaptığı heykeller İstanbul depreminde yıkılınca sınav tekrarlandı ve okulu birincilikle bitirdi. Bu başarısı üzerine devlet tarafından Paris'e eğitim amacıyla gönderilme hakkı kazandı ama annesinin vefatı üzerine bu tasarıyı gerçekleştiremedi. 1902’de Pera Passage Oriental’deki II. İstanbul Salonu Sergisi’ne katıldı. 1909 yılında kurulan Osmanlı Ressamlar Cemiyeti'nin kurucuları arasında yer aldı. 1912- 1915 yılları arasında Yıldız Çini Fabrikası (Porselen Fabrika-i Hümayun)'nda görev yapan Mesrur İzzet Bey fabrika müdürlüğüne kadar yükseldi. Darphane'de modelcilik de yapan sanatçı, I. Dünya Savaşı sonrasında bu görevden ayrılmak zorunda kaldı. Antika ticareti ve porselen tamiri üzerine çalıştı. Pul, para, madalya resimleri ve modelleri yaptı. 1921 yılında Ayşe Raciha Hanım ile evlendi, bu evlilikten Mustafa Metin (d. 1922), Saliha Sema (d. 1925) ve Saliha Semra (d. 1927) adında üç çocuğu dünyaya geldi. Sanatçı, Cumhuriyetin ilk yıllarında devlet için çalıştı ve genç devletin ilk madeni paralarının, birçok pulun ve madalyanın tasarımını yaptı. İstiklal madalyası için 1923 yılında İstanbul Darphane Müdürlüğü tarafından düzenlenen yarışmayı kazandı. Diğer tasarımları arasında 1924 yılında tedavüle çıkan "100 para", "5 ve 10 kuruş", 1925’te piyasaya sürülen ve “manda gözü” tabir edilen "25 kuruş", "Bursa Sergisi Madalyası", "Belediye Madalyası", "Abide-i Hürriyet Madalyası", "İzmir Dokuz Eylül Sergisi Madalyası", "İstanbul 1930 yılı ikinci yerli mallar sergisi madalyası", "Bursa 10 Temmuz 1933 Yerli Mallar Sergisi Madalyası" ve "Ulusal Ekonomi Artırma Kurumu Madalyası" vardır. Soyadı Kanunu çıktığında “"Durum"” soyadını alan İzzet Bey'in yapıtları arasında heykeller, resimler, porselen vazolar da bulunur. Hayatının bir kısmını Kapalıçarşı'da antikacılık yaparak geçirdi. Bilgili bir antikacı ve koleksiyoncu olan İzzet Bey, eski eserlerin restorasyonunda ustaydı. 18 Aralık 1952’de hayatını kaybetti. Yumuktepe Yumuktepe (veya Yümüktepe), Mersin kent içinde bulunan ve arkeolojik açıdan büyük önemi olan bir höyük. Höyük 1936-1938 yılları arasında, sonradanAnkara İngiliz Arkeoloji Enstitüsü'nü kurmuş olan İngiliz arkeolog John Garstang (1876-1956) tarafından ortaya çıkarılmıştır. İkinci Dünya savaşı sırasında kazı çalışmaları durduğu gibi, Liverpool Üniversitesinde bulunan bu kazıya ait kimi dokümanlar da üniversite arşivinin bombalanması sebebiyle tahrip olmuştur. Bununla birlikte gerek savaş sonrası John Garstang’ın devam eden çalışmaları ve gerekse 1993 yılında İstanbul Üniversitesinden Veli Sevin ve Roma Üniversitesinden Isabella Caneva tarafından başlatılan yeni çalışmalar pek çok şeyi ortaya çıkarmıştır. İlk kazı çalışmaları sırasında kent dışında olan höyük daha sonra kentin genişlemesiyle kent merkezi içinde kalmıştır. (Bugünkü Toroslar merkez ilçe). Höyükte John Garstang 33 tabakalı yerleşim saptamıştır. "Prehistoric Mersin" adlı yapıtında Garstang taş ve sermikten ev aletlerinin ve üretim araçlı aletlerin listesini vermektedir. Yumuktepe'de tarım yapılmış koyun, keçi domuz ve sığır beslenmiştir. MÖ 4500'de Neolitik döneme (Cilalı Taş devri) denk gelen tabakada ise Dünya tarihindeki kaleye benzeyen ilk yapı saptanmıştır. Maden devriyle birlikte maden de kullanılmaya başlanmıştır. Hatta bir görüşe göre, Dünya’da ilk bakır izabe tesisleri Yumuktepe’de kullanılmaya başlanmıştır. MÖ 3200 sonrasına ait arkeolojik kayıtlar yetersizdir. Hatta bir süreliğine yerleşim yerinin terk edildiğini ileri sürenler de vardır. Yumuktepe daha sonra Hitit imparatorluğuna bağlı Kizzuvatna devletinin sınırları içerisinde kalmıştır. Kizuvvatna henüz Hitit egemenliği altına girmeden önce, MÖ 1440 yılında iki devlet arasında yapılan bir anlaşmada Pitura kentinden bahsedilmektedir. Pitura'nın Yumuktepe olabileceği ileri sürülmüştür. Ne var ki, Pitura'nın Mersin'de değil, Orta Fırat vadisinde olduğunu öne sürenler de vardır. Bir başka görüşe göre, ise, Yumuktepe adı iyi bilinen, ama yeri tam saptanamamış olan Ura liman kentidir. Gerçi bugünkü Yümüktepe deniz kenarından 2,5 km kadar içerdedir. Ama Yumuktepe’ye komşu Efrenk (Müftü) deresi alüvyon taşıdığından, birkaç bin yıl önce muhtemelen Yumuktepe deniz kenarındaydı. Ama bu görüş te kanıtlanamamıştır. Hitit imparatorluğu MÖ 1200'lü yıllarda Batı'dan gelen ve Mısırlılar’ın Deniz Halkları adını verdiği büyük bir göç dalgasıyla yıkıldı. Yumuktepe'nin de gerek bu göç dalgasından ve gerekse daha sonraki yıllarda başlayan Asur saldırılarından büyük zarar gördüğü anlaşılıyor. Roma imparatorluğunun ilk zamanlarında Yumuktepe'nın güneyinde Zephyrium adlı bir liman kenti vardı. Fakat Roma imparatoru Hadrianus zamanında adı Hadrianapolis olarak değiştirildi. Ne var ki, deniz kıyı çizgisinin güneye kayması ve 10 km kadar güney batıdaki Solipolis'in deniz ticaretini ele geçirmesi Yümüktepe’nin gerilemesi sonucunu doğurdu. Yumuktepe daha sonraki dönemlerde liman olarak bütün önemini kaybetti. Ancak kalenin ortaçağa kadar kullanıldığı anlaşılmaktadır. The Little Orphan The Little Orphan (Türkçe: Küçük Öksüz) 1949 yapımı Tom ve Jerry serisinin kısa konulu 40. çizgi animasyon filmidir. Technicolor tarafından üretilmiş, 30 Nisan 1949'da MGM tarafından gösterime sokulmuştur. Fred Quimby tarafından üretilmiş, William Hanna ve Joseph Barbera tarafından yönetilmiştir. En İyi Kısa Animasyon Filmi Akademi Ödülü almıştır. "The Little Orphan" 1948 yılında En İyi Kısa Animasyon Filmi Akademi Ödülü almıştır, kedi ve fare takımı olduğundan 50. oskar festivalidir ve Tom ve Jerry serisinin 7 ödülü arasındadır. Best Friend (50 Cent şarkısı) "Best Friend", Amerikalı rapçi 50 Cent'in "Get Rich or Die Tryin' Soundtrack" albümünden çıkan üçüncü teklisidir. Yazarlığını 50 Cent'in; yapımcılığını Hi-Tek'in üstlendiği parçada Olivia vokalleri de bulunmaktadır. Parça, Olivia'nın "Behind Closed Doors" albümünde de bulunmaktadır. Parçada bir Valerie Simpson parçası olan "Silly Wasn't I?"dan örnekler kullanılmıştır. The Fame The Fame, Amerikalı şarkıcı Lady Gaga'nın ilk stüdyo albümü. 19 Ağustos 2008 tarihinde Interscope Records etiketiyle satışa sunuldu. 2008 yılında Kon Live Distribution ve Cherrytree Records'a katıldıktan sonra Gaga, başta RedOne, Martin Kierszenbaum ve Rob Fusari olmak üzere çeşitli yapımcılarla albüm üzerinde çalışmaya başladı. Müzikal olarak "The Fame", synthpop ve dans-pop ritimleri içerir, ayrıca 1980'lerin pop müziğinin etkilerine rastlanır. Sözler, Gaga'nın şöhrete olan sevgisinin yanı sıra aşk, seks, para, uyuşturucu ve cinsel kimlik gibi konuları barındırır. Şarkıcı, albümün tanıtımı için çeşitli televizyon programlarına katıldı ve ilk turnesi olan The Fame Ball Tour'u düzenledi. "The Fame", 2009 yılında yayımlanan "The Fame Monster"ın deluxe sürümünde bonus disk olarak yer aldı. Albüm, müzik eleştirmenlerinden genel anlamda olumlu eleştiriler topladı, albümdeki sözlerin içeriği ile Gaga'nın müzikal ve vokal yeteneği övüldü; Gwen Stefani gibi diğer pop şarkıcılarıyla karşılaştırıldı. "The Fame" ticari başarı yakaladı; Birleşik Krallık, Kanada, Almanya, İrlanda, İsviçre ve Polonya dahil olmak üzere dünya genelinde farklı ülkelerin ulusal listelerinde zirveye çıktı. ABD'de "Billboard" 200 listesinde iki numaraya, Dance/Electronic Albums listesinde bir numaraya yükseldi ve bu listede ardışık olmayan 106 hafta bir numarada kaldı. Dünya çapında 15 milyondan fazla kopya sattı. Albümün ilk iki single'ı "Just Dance" ve "Poker Face", uluslararası başarılar kazandı; ABD, İngiltere ve Avustralya dahil olmak üzere dünya çapında birçok listenin zirvesine yerleşti. Üçüncü single "Eh, Eh (Nothing Else I Can Say)", ilk iki single'a göre daha az ticari başarı elde etti, sonraki iki single olan "LoveGame" ve "Paparazzi" ticari başarılarının yanı sıra on ülkenin listelerinde ilk on içinde yer aldı. "Beautiful, Dirty, Rich" şarkısı ise promosyon single'ı olarak yayımlandı. "The Fame", yayımlandığı tarihten bu yana çeşitli ödüller kazandı. 52. Grammy Ödülleri'nde Yılın Albümü dahil olmak üzere toplam altı kategoride aday gösterildi ve En İyi Dans/Elektronika Albüm ödülünü kazandı. "Poker Face" ise En İyi Dans Kaydı dalında ödül aldı. 2010 BRIT Ödülleri'nde ise En İyi Uluslararası Albüm ödülünü kazandı. 2013 yılında, "The Fame", "Rolling Stone" tarafından "Tüm Zamanların En İyi 100 Çıkış Albümü" arasında gösterildi. Gaga, çeşitli gruplarda söz yazdıktan ve New York'taki yeraltı müzik piyasasında adından söz ettirdikten sonra, ilk çalışmalarını bir albümde toplamaya karar verdi. Albümün adı ve konsepti ile ilgili olarak Gaga şunları söyledi: ""The Fame", birinin kendini nasıl ünlü gibi hissetmesi gerektiği ile ilgili. [...] Popüler kültür bir sanattır. Pop kültüründen nefret etmek kimseyi havalı yapmaz. Ben bunu benimsedim ve işte karşınızda "The Fame". Ancak bu ünü paylaşabiliriz. Hepinizi partiye davet etmek istiyorum. Herkesin bu yaşam tarzının bir parçası olmasını bekliyorum." Gaga, MTV UK ile yaptığı bir röportajda albüm üzerinde iki buçuk yıldır çalıştığını ve albümün yarısını Ocak 2008'in ilk haftasında bitirdiğini belirtti. Söz yazımının dışında, Gaga ayrıca yapımcısı RedOne ile beraber albümün ezgileri ve synth işleri üzerinde de çalıştı. Gaga'ya göre ilk parça olan "Just Dance" neşeli ve kalp temalı olup zor günlerinde insanların yanında olmak üzere yazılmış bir şarkıdır. İkinci şarkı olan "LoveGame" ise, Gaga'nın bir gece kulübünde karşılaştığı bir yabancıya duyduğu cinsel istekten ve ardından söylediği "I wanna take a ride on your disco stick" (Türkçe: "Disko çubuğuna binmek istiyorum") sözlerinden etkilendi. Şarkı dört dakika içinde disko çubuğu hookuna dayanarak yazıldı. "Paparazzi" ise farklı şekillerde yorumlanabilen bir şarkıdır. Ancak Gaga About.com'daki bir demecinde şarkının kendi mücadelelerinden, şöhret ve aşka olan açlığından esinlendiğini belirtti. Aslen bir aşk şarkısı olan "Paparazzi", medyayı ayartarak bir insanın hem üne hem aşka sahip olup olamayacağını sorgulayan bir eserdir. "Poker Face" ise Gaga'nın kumar oynamayı seven erkek arkadaşlarından ilham alan bir şarkıdır. Ancak Gaga'nın biseksüelliğine ve bir erkekle yatarken arzuladığı kadınlara işaret eden ve dolayısıyla 'poker face' (Türkçe: "ifadesiz surat") imgesinden yararlanan sözler barındırır. "Boys, Boys, Boys", Mötley Crüe'nun benzer bir isme sahip olan "Girls, Girls, Girls" adlı şarkısından esinlenilerek yazılmış bir eserdir. Gaga, bir demecinde bu şarkının rock dinleyicileri tarafından da sevilebilecek bir dişi sürümünü yapmayı amaçladığını belirtti. "Beautiful, Dirty, Rich" ise Gaga'nın Lower East Side'da uyuşturucu ve partilere kapıldığı ve kendini keşfettiği dönemi ele alan bir eserdir. "Eh, Eh (Nothing Else I Can Say)", bir erkek arkadaştan ayrılıp diğeriyle ilişkiye başlamak üzerinedir. Queen grubundan esinlenilerek yazılan "Brown Eyes" ise Gaga'ya göre albümün en hassas şarkısıdır. Gaga bunun dışında da albümün ardındaki fikirleri ve kendi esin kaynaklarını açıkladı. Çağdaş pop müzikte eksik olan şeyi sanatçının görselliğiyle müziğin harmanlanamayışı olarak açıklayan Gaga, albümün şarkılarını canlı olarak seslendirdiği hemen hemen her gösteride tiyatral görsellikten yana olduğunu belirtti. Böylece insanların, albümle ve müziğiyle geri getirmeyi planladığı performans sanatının farkına varacaklarını umdu. "Bu albümün farklı olduğunu hissediyorum. [...] "The Fame" kim olduğunla ilgili değil—herkesin seni nasıl bilmek istediğiyle ilgili! Albümü alıp evden çıkmadan önce ya da arabada dinleyin. [...] Sanatçıların yaratıcılığının marine olmasına gerçekten izin vermelisiniz. Uzun sürdü ama kendi derinliklerime daldım ve onu buldum. Daha fazla gurur duyamazdım. Bu sadece bir kayıt değil[,] tam anlamıyla bir popüler sanat hareketi[.] Bu iş sadece bir şarkıdan ibaret değil." Müzikal açıdan albüm 1970'lerin glam rock müzisyenleri David Bowie ve Queen'den esintiler taşımaktadır. Gaga bu glam-rock esintilerini, akılda kalıcı pop ezgileriyle bir araya getirerek bunu daha sonraları "tiyatral pop" olarak tanımladı. "Poker Face", "Just Dance" ve "LoveGame" gibi şarkılar yüksek tempolu dans şarkılarıdır. "Poker Face" karanlık sesler içeren ve nakaratında temiz vokaller barındıran bir şarkıdır. "Just Dance" synth temellidir, "LoveGame" dans merkezli bir ritim, "Money Honey" ise orta tempolu tekno ritim barındırmaktadır. "Paparazzi" tutkulu bir ritim barındırırken "Summerboy" adlı şarkı Blondie grubunun şarkılarına benzer bir eserdir. "Eh, Eh" ise albümün diğer dans merkezli şarkılarıyla karşılaştırıldığında balad olarak nitelendirilebilmektedir. Yoğun olarak 1980'lerin synth pop şarkılarından esintiler taşıyan şarkı, "Eh, Eh" sözlerini Rihanna'nın 2007 yılındaki şarkısı "Umbrella"dan almaktadır. Sözlere bakıldığında, albümdeki şarkılar genel olarak şöhrete kavuşmayı ve popülarite elde etmeyi ima eden bir konsept barındırmaktadır. "Poker Face"in sözlerinde cinsel ima ve sataşmalar görülmektedir. Gaga, "Daily Star" ile yaptığı bir röportajda, sözlerin, aşk ve cinsellik hakkındaki şaşkınlığı çağrıştırdığını belirtti. BBC dergisine göre, şarkıdaki "Mum-mum-mum-mah" şeklindeki dile takılan söz, Boney M'in 1977 şarkısı "Ma Baker"dan kopyalanmıştır. "Just Dance", "What's going on on the floor? / I love this record, baby but I can't see straight anymore" gibi sözlerle bir partide sarhoş olmaktan bahsetmektedir. "LoveGame", albümün genel hatlarına benzer bir şekilde aşk, şöhret ve cinselliğe yönelik mesajlar barındırır. "Paparazzi", sapkın bir hayranın bir ünlüyü izlemesini konu alır. Şarkıdaki sözler ayrıca kameraların ilgisini çekmek ve ün kazanmak gibi konulara da değinir. Gaga bu durumu şu şekilde açıkladı: "Temel olarak eğer hiçbir şeyiniz yoksa -ne paranız, ne ününüz- halen kendinizi güzel ve zengin hissedebilirsiniz. Tüm olay seçim yapmakta ve hayatınızda inandığınız bir referansa sahip olmakta. Hepsi kendini keşif ve yaratıcılık üzerine. Albüm biraz bu konuya odaklanmış olsa da, dermeci bir özelliği de var.[...] Müzik, insanları kendileri hakkında belli bir yolda hissettirmek eğilimindedir. Albümün gamsız ve tasasız havası biraz da bunu yansıtıyor. İlginç fikirleri, popun objektifiyle dünyaya aktarmaktan hoşlanıyorum." Albüm genel olarak olumlu eleştiriler topladı. Metacritic albüme yüz üzerinden yetmiş bir puan verdi. Allmusic'ten Matthew Chisling, albümü "yüksek kalitedeki pop karşıtlığına iyi bir örnek" olarak niteledi ve "Albüm dinleyicileri eğlendirecek melodilerle karşımıza çıkamıyor." dedi. "URB"den Nicole Powers albümün "Gwen Stefani'nin tarzına benzeyen ironi dolu sözlerini" övdü. "Entertainment Weekly"den Mikael Wood, albüme B− verdi ve şu yorumu yaptı: ""The Fame"deki güzel, edepsiz ve zengin olmanın yerine hiçbir şeyin geçemeyeceği dünya vizyonu oldukça saf. Bu ekonomik duruma rağmen, Gaga'nın gerçeklerden kaçmasının ayrı bir cazibesi var." "The Guardian"dan Alexis Petridis, albüm için "Son derece bağımlılık yapan bir melodiye veya vazgeçilmez bir hook'a sahip. Neredeyse tüm şarkılar birer hit gibi." yorumunu yaptı. "The Phoenix" yazarı Daniel Brockman, "Gaga akılda kalıcı şarkılar yazarak kaliteyi yükseltiyor" dedi. musicOMH'ten Ben Hogwood, Gaga'nın "küstah tutumu, metalik ritimleri ve dokunaklı şarkı yazımını birleştirmesini" övdü. "Eh Eh", "Paper Gangsta" ve "Brown Eyes"ı eleştirmesine rağmen PopMatters'tan Evan Sawdey, "The Fame"i "mükemmel bir dans albümü" olarak tanımladı ve "Albümün başarısının çoğu yapımcı RedOne'a atfedilebilir." dedi. "Houston Chronicle"dan Joey Guerra, albümdeki şarkıların yenilikçi olmadıklarını, fakat yine de Gaga'nın gerçek dans müziği alanına getirdikleriyle övgüyü hakettiğini belirtti. "The A.V. Club"dan Genevieve Koski ve Slant Magazine'den Sal Cinquemani, Gaga'nın vokallerini, Gwen Stefani'ninkiyle karşılaştırdı. Koski albüm için "Parlak işlemeli, dans etmek için dolduruşa getiren enerjisiyle uzun bir dans kaydından beklenenleri yerine getiriyor. Bu da zaten ana amaçtır." yorumunu yaparken Cinquemani de şöyle bir yorumda bulundu: "Gaga'nın söz yazımı ucuz ile [...] saçmasapan arasında gidip gelmekte, [...] ama vokal yetenekleri çok iyi. [...] Öne çıkan "Poker Face", "Starstruck", "Paper Gangsta" ve "Summerboy" şarkıları hareketli oluşlarına ve hook'larına güveniyor." "The Washington Post"dan Freedom du Lac ise, albümü özgün olmadığı için eleştirdi. MSN Music'ten Robert Christgau albüme "mansiyon ödülü" verdi. "The Fame" 2 Aralık 2009'da düzenlenen 52. Grammy Ödülleri'nde beş dalda adaylık elde etti. Yılın Albümü için aday gösterilen albüm, En İyi Elektronik/Dans Albümü seçildi. Amerika Birleşik Devletleri'nde "The Fame", "Billboard" 200 listesine 24.000 satış rakamıyla on yedinci sıradan giriş yaptı. Listede dalgalı bir grafik çizdikten sonra 7 Mart 2009'da on numaraya çıktı. Sonraki hafta, uzun bir süre daha geçemeyeceği tepe noktası olan dört numaraya çıktı. Albüm bunun yanında Amerika Dans/Elektronik albümler listesinin zirvesine yükselerek ardışık olmayan 106 hafta boyunca zirvede kaldı. Mart 2010'da ABD'de üç milyonu geçen satışlar üzerine Recording Industry Association of America (RIAA) tarafından üçlü platin plak ile ödüllendirildi. Bugüne kadar bu ülkede, 4.4 milyondan fazla kopya sattığı gibi, 1.01 milyon kez dijital olarak indirilerek ABD'de en çok satan dördüncü dijital albüm oldu. "The Fame Monster" albümünün yayımlanmasıyla beraber, "The Fame" albümünü içeren deluxe sürümün 151.000'lik satışı da göz önüne alındığında, albüm ABD'de otuz dördüncü sıradan, altıncı sıraya kadar yükseldi. Listeye ilk girişinin üzerinden altmış iki hafta geçmesinden sonra albüm, 16 Ocak 2010'da iki numaraya kadar çıkmayı başardı ve buradan daha yukarısına çıkamadı. 2009 yılı sonu itibarı ile "The Fame", yılın en çok satan beşinci albümü oldu. Kanada'da albüm, bir numaraya yükseldiği gibi, 560.000'i geçen siparişleri üzerine Canadian Recording Industry Association (CRIA) tarafından yedi kez platin plak ile ödüllendirildi ve bu ülkede bugüne kadar 476.000'in üzerinde sattı. Yeni Zelanda listesine altıncı sıradan giriş yapan albüm, iki numaraya yükseldi ve bir süre sonra iki kez platin plak elde etti. Avustralya'da on ikinci sıradan giriş yapan albüm, üçüncü sıraya kadar yükseldi. Bu ülkede 210.000'in üzerine çıkan satışları nedeniyle üç kez platin plak elde etti. Birleşik Krallık listesine üç numaradan giren albüm, ilk onda on hafta kaldıktan sonra, Ronan Keating'in "Songs for My Mother" albümünü geçerek zirveye yükseldi ve burada dört ardışık hafta kaldı. Bu ülkede 1.2 milyonu geçen satışlar üzerine British Phonographic Industry (BPI), dört platin plak ile ödüllendirdi. Ayrıca Birleşik Krallık'taki satış rakamı Ocak 2012'de 2.8 milyonu geçti ve 300.000 dijital satışa dayalı olarak platin sertifika alan ilk albüm oldu. "The Fame", Fransa'da listelere 73 numaradan giriş yaptı ve iki numaraya kadar yükseldi; Syndicat National de l'Édition Phonographique tarafından elmas sertifika ile ödüllendirildi ve Şubat 2012 itibarıyla 620.000'den fazla kopya sattı. Albüm, İrlanda'da sekizinci sıradan listelere girdi ve beşinci haftasında zirveye yükselerek iki hafta boyunca burada kaldı. Avrupa kıtasındaki satışları ele alan European Top 100 Albums listesinde zirveye yükseldi, Almanya ve Avusturya listelerinin de bir numarasına çıktı. Almanya'da en çok indirilen dördüncü albüm oldu. Ayrıca Belçika, Çek Cumhuriyeti, Danimarka, Finlandiya, Hollanda, İsviçre, İtalya, Macaristan, Norveç, Polonya, Rusya ve Yunanistan listelerinde de ilk yirmi içinde yer almayı başardı. Dünya genelinde 15 milyonun üzerinde kopya sattı. "Just Dance", dijital dağıtım yoluyla albümün ilk single'ı olarak 17 Haziran 2008 tarihinde piyasaya sürüldü. Şarkı, eleştirmenlerce içerdiği dans ve kulüp temasıyla ve synth pop esintileriyle övüldü. Amerika Birleşik Devletleri, Avustralya, Birleşik Krallık, Hollanda, İrlanda ve Kanada'da müzik listelerinin zirvesine yükseldi, birçok müzik listesinde de ilk onda yer aldı. Grammy Ödülleri'nde ise En İyi Dans Kaydı dalında aday gösterildi, fakat ödülü elektronik müzik ikilisi Daft Punk'ın "Harder, Better, Faster, Stronger" şarkısına kaptırdı. "Poker Face", albümün ikinci single şarkısı olarak seçildi; özellikle robotik dile takılan sözleri ve nakaratıyla eleştirmenlerden genel olarak olumlu eleştiriler aldı. Önceki single "Just Dance"'den daha büyük bir başarı elde etti, yayımlandığı hemen hemen her ülkede bir numaraya yerleşti. "Poker Face", Gaga'nın Amerika Birleşik Devletleri'nde bir numaraya yükselen ikinci ardışık single'ı oldu. 2 Aralık 2009'da düzenlenen Grammy Ödülleri'nde Yılın Şarkısı, Yılın Kaydı ve En İyi Dans Kaydı dallarından üç adaylık elde eden şarkı, bunlardan sonuncusunu kazandı. "Eh, Eh (Nothing Else I Can Say)", Avustralya, Yeni Zelanda, İsveç ve Danimarka'da üçüncü; Fransa'da dördüncü single olarak yayımlandı ve karışık eleştiriler aldı. Bazı eleştirmenler şarkıyı 1990'lar Europop'uyla karşılaştırırken bazıları da bir dans albümünün ortasında sönük kaldığını belirtti. "Eh, Eh (Nothing Else I Can Say)" Avustralya ve Yeni Zelanda'da önceki single şarkılarının başarılarını gösterdi, bu iki ülkede sırasıyla on beş ve dokuzuncu sıralara yükselebildi. İsveç'te iki numaraya çıktı, Fransa'da yedinci sıraya kadar yükseldi. "LoveGame", Amerika Birleşik Devletleri, Kanada ve bazı Avrupa ülkelerinde üçüncü single; Avustralya, Birleşik Krallık ve Yeni Zelanda'da dördüncü single olarak yayımlandı; akılda kalıcı ezgileriyle ve "I wanna take a ride on your disco stick" sözüyle eleştirmenlerden olumlu yönde eleştiriler topladı. Amerika Birleşik Devletleri, Avustralya, Kanada gibi ülkelerin listelerinde ilk ona girdi, diğer birçok listenin ilk yirmisinde yer aldı. "Paparazzi", Birleşik Krallık ve İrlanda'da üçüncü, diğer ülkelerde beşinci single olarak satışa sunuldu. Avustralya, Birleşik Krallık, İrlanda ve Kanada'da ilk beşe yükselen şarkı, eğlenceli ve kulüp dostu temasıyla olumlu açıdan eleştirildiği gibi, albümün en akılda kalan ve söylenesi şarkısı olarak değerlendirildi. Şarkının kısa film formatında çekilen video klibinde erkek arkadaşı tarafından balkondan atılarak sakat kalan Gaga, sonunda tekrar şöhretini ilan eder. Gaga, albümün tanıtımı için dünya çapında bazı gösterilerde yer aldı. Şarkıcı ilk defa 7 Haziran 2008'de Logo'nun NewNowNext Ödülleri için televizyona çıktı. Bunun yanı sıra "So You Think You Can Dance", "Jimmy Kimmel Live!", "The Tonight Show with Jay Leno" gibi programlara da katıldı. 2008'de Vietnam'da düzenlenen 57. Miss Universe güzellik yarışmasındaki deniz kıyafeti defilesi sırasında sahneye çıktı. 31 Ocak 2009'da İrlanda'daki RTÉ One kanalında yer alan "Tubridy Tonight" adlı gösteriye katıldı. Albümün üç şarkısı The CW kanalında yayımlanan "Gossip Girl" dizisinde kullanıldı: "Paparazzi", "Summer, Kind of Wonderful" adlı bölümde; "Poker Face", "The Serena Also Rises" adlı bölümde ve "Money Honey", "Remains of the J" adlı bölümde yer aldı. Gaga, 1 Nisan 2009'da "Poker Face"i "American Idol" programında seslendirdi. "Dirty Sexy Money" adlı gösteri programının başlamasını kutlamak üzere, ABC kanalı, Melina Matsoukas yönetmenliğinde albümdeki "Beautiful, Dirty, Rich" adlı şarkıya bir klip çekti. Başta albümün ikinci single'ı olarak düşünülen şarkı, daha sonra "Poker Face" ile değiştirildi. Şarkının iki farklı videosu bulunmaktadır. Bunlardan ilki programdan kliplerin birleştirilmesiyle elde edilen, ikincisi ise asıl müzik videosudur. Dijital indirmeler sonucunda, Birleşik Krallık müzik listesine giren şarkı, burada seksen üçüncü sıraya kadar yükseldi. Albümün tanıtımı, 12 Mart 2009'da sanatçının ilk turnesi olan The Fame Ball Tour'un San Diego'da başlamasıyla ivme kazandı. Bu turne kapsamında Kuzey Amerika'da yapılan konserleri, Okyanusya, Avrupa ve Asya'daki konserler izledi. Gaga, turneyi Andy Warhol'un pop performanslı sanat konseptini işleyen gezici bir müze gösterisi olarak nitelendirdi. Turne biletlerinden yardım amacıyla pay da ayrıldı. Gaga, farklı kentlerdeki gösteriler için ufak değişiklikler yaptı. Konser gösterileri, aralarında birer video geçişi ve sonunda bir tekrar barındıran toplam dört bölümden oluştu ve seslendirilen şarkıların tümü "The Fame" albümündeki şarkılar oldu. Gaga, turne sırasında sahnede tamamen baloncuklarla yapılmış kostümler gibi yenilikçi kostümler giydi. Avrupa konserleri sırasında şarkı sıralamasında küçük değişikliklere gidildi. Turne, eleştirmenlerce olumlu olarak karşılandığı gibi; Gaga'nın berrak vokalleri, uzmanca yaptığı tiyatral gösteriler ve modaya verilen önem, genel olarak övüldü. Şarkıcı, ikinci büyük turnesi olan The Monster Ball Tour'da, "The Fame Monster" EP'sinde yer alan şarkıların yanı sıra "The Fame" albümünde yer alan şarkıları da seslendirdi. Aslen "The Fame" albümünün yeni sürümü olarak planlanan bir derlemeye sekiz yeni şarkının dahil edilmesinin ardından Gaga ve kayıt şirketi, "The Fame Monster" adındaki yeni bir EP albümünün yayımladı. Bu albümün deluxe sürümü, "The Fame" albümünü de barındırır. Albüm, şarkıcının turne kapsamında tanıştığı şöhretin daha karanlık bir yüzünü ele alır ve bunu "canavar" eğretilemesiyle ifade eder. Gaga, ilk albümüyle bu çalışmasını Yin ve yang konseptiyle karşılaştırır. Kapağı Hedi Slimane tarafından tasarlanan bu EP albümünde gotik müzik ve moda gösterilerinden izler bulunur. Eleştirmenlerce olumlu karşılanan albüm, özellikle "Bad Romance", "Telephone" ve "Dance in the Dark" şarkılarıyla övgü topladı. Bazı ülkelerde "The Fame" ile aynı albüm olarak listelere girdi; ABD, Kanada ve Japonya gibi ülkelerde ayrı bir albüm olarak yer aldı. Birçok albüm listesinin ise ilk onuna giren "The Fame Monster"a destek niteliği taşıyan The Monster Ball Tour, 27 Kasım 2009'dan 2011'in ilkbaharına kadar sürdü. Yapım görevlileri, "The Fame" albüm kitapçığından alınmıştır. Dağ Kızağı Dağ Kızağı, raylı sistem üzerinde hareket eden vagonlu eğlence sistemidir. Bu sistemde vagonlar önce makaralar yardımıyla yaklaşık olarak yatay olarak 150, dikey olarak 20 metre yüksekliğe çıkarılır. Ardından oluşan potansiyel enerji kontrollü olarak hıza dönüşür. Bu sistemin sadece yükseğe çıkma aşamasında elektrik kullanıldığı için hızlandırıcı işlev gören bir kol yoktur. Bunun yerine durmak için mekanik bir fren kolu bulunur. Kişilerin bindiği vagonlar 2 kişiliktir. Vagonun hızını arkada oturan kişi fren kolu yardımıyla ayarlar. Ankara'da Göksu Parkı ve Gaziantep'te Şahinbey Parkı'nda açılmıştır. Antalya'da ise ParkOrman adlı eğlence parkında açılmıştır GerÃ§ek Masallar (film) Gerçek Masallar "(Orijinal adı: Bedtime Stories)", Adam Shankman'ın yönetmenliğini yaptığı 2008 yapımı, başrolünde Adam Sandler'ın oynadığı bir fantastik komedidir. Skeeter Bronson (Adam Sandler),küçük yeğenlerine her akşam fantastik masallar anlatır. Ancak beklenmedik bir şekilde bu fantastik masallar gerçek olmaya başlar. Çocuklar akşam hangi masal ilgi duyarsa sabah o masal gerçeğe dönüşür. Ve bu gerçeğe dönüşen masallar yüzünden Skeeter Bronson'ın hayatı altüst olur. Get Up (50 Cent şarkısı) "Get Up", Amerikalı rapçi 50 Cent'in "Before I Self Destruct" adını taşıyan dördüncü stüdyo albümünden çıkan ilk teklisidir. Yazarlığını 50 Cent ve Scott Storch; yapımcılığını yine Scott Storch üstlenmiştir. "Get Up", önce 50 Cent'in MySpace hesabında yayımlanmıştır. Daha sonra YouTube'a ve 14 Ekim 2008'de iTunes'a eklenmiştir. 30 Ekim 2008 tarihinde, Universal Music Group tarafından resmî olarak YouTube'a eklenmiştir. Parçanın video klibi ilk kez 6 Kasım 2008 tarihinde yayımlanmıştır. Video klibin çekimlerinde Will Smith'in "Ben Efsaneyim" filminden esinlenilmiştir. "Get Up", dijital satışlar sayesinde Amerikan "Billboard" Hot 100 listesine 44 numaradan giriş yapmıştır. Aynı hafta, yine dijital satışlarla Kanada listesine 31 numaradan girmiştir. Ayrıca, İngiltere listesinde 24 numaraya yükselmiştir. Shining (müzik grubu) 1996 yılında kurulan Shining, müziğinde birçok doom metal öğesi barındıran bir İsveçli black metal grubudur. Müziklerindeki depresif eğilimler ve genellikle intihar-temalı şarkı sözleri sebebiyle, Shining genellikle "suicidal black metal" olarak anılmaktadır. Grup, 2004 yılının Ağustos ayında dağıldı ve dördüncü albümleri olan "IV / The Eerie Cold"'un son albümleri olacağı düşünüldü, fakat grup, canlı performans gerçekleştirebilecek yeni bir kadroyla aynı senenin son dönemlerinde yeniden kuruldu. Grup, ilk olarak "V / Besvikelsens Dystra Monotoni" olarak adlandırılması düşünülen, fakat daha sonradan Kvarforth'un memleketine gönderme yaparak "V / Halmstad" olarak belirlenen beşinci albümlerini yakın zamanda çıkardı. Shining, şarkı sözlerinde tüm şekilleriyle intiharı ve kendine zarar verme'yi (örn; uyuşturucu) açık bir şekilde desteklemektedir. Grubun kurucusu olan Niklas "Kvarforth" Olsson, en azından kısmen de olsa Shining'in müziğinin etkisi altında intihar etme olaylarının yaşandığını memnuniyetle belirtti. Grubun adı, "The Shining" isimli romana ya da bu kitaba dayanılarak yapılmış film'e atıfta bulunmamaktadır, fakat Kvarforth'a göre "aydınlanmaya giden yol" anlamına gelmektedir. Kvarforth, 2006 yılının Temmuz ayında kayıplara karıştı ve onun intihar etmeye kalkışmış olacağıyla ilgili bir söylenti yayıldı. Grup, 23 Ağustos 2006'da, internet sayfalarında, Kvarforth'un kaybolduğunu açıkladı. Kvarforth'un isteklerinden biri olarak grubun "Ghoul" adında yeni bir solistle devam edeceği söylendi. İsveç Halmstad Diezel'de 3 Şubat'ta gerçekleşen konserde, "Ghoul"'un aslında Kvarforth olduğu ortaya çıktı. Konser, oldukça şiddet içermekteydi, İsveç medyasında anlaşmazlık kıvılcımları saçtı ve Kvarforth zaman zaman seyirciyle ve konuk vokalistler olan Attila Csihar [çihar] (Macar ad sırasıyla Csihar Attila), Maniac ve Nattefrost ile kavga etti. Seyircilere jiletler verildi ve Kvarforth'un cinsel organını yakalayan bir seyirci Kvarforth tarafından göğsüne tekme yedi ve daha sonra da Kvarforth, Maniac'ın çok sayıda fiziksel saldırısına maruz kaldı. Seyircilerden birisinin tekme atılan anla ilgili açıklaması: "Birkaç şarkı çalındı ve Kvarforth fermuarı çekilmiş deri pantolonla ayakta duruyordu ve sarhoş bir İsveçli onun kasığına dokundu. Kvarforth şoke olmuş gibi görünüyordu ve 'Bana dokunma' diye bağırıyordu, daha sonra seyircinin göğsüne tekme attı." "Vokaller" "Gitaristler" "Bas Gitaristler" "Davulcular" Gammaz YÃ¼rek Gammaz Yürek, Geveze Yürek ya da Geveze Kalp (İng. The Tell-Tale Heart), Edgar Allan Poe tarafından yazılan ve ilk defa Ocak 1843'te James Russell Lowell'ın "The Pioneer" isimli dergisinde yayımlanan kısa öyküdür. Genelde gotik kurgunun klasikleri arasında gösterilen öykü, Poe'nun en bilinen kısa hikâyelerinden biridir. Öyküde, gözlerinden biri "akbaba gözüne" benzeyen yaşlı bir adamı öldürmüş olan anlatıcı, aklının hâlâ başında olduğunu iddia eder. Dikkatlice planlanmış olan cinayetin ardından katil, cesedi parçalara ayırır ve döşeme tahtalarının altına gizler. Ancak katilin suçluluk duygusu, tahtaların altından ölen adamın kalp atışının duyulmaya devam ettiği varsanısı şeklinde ortaya çıkar. Yaşlı adamla katili arasında bir bağlantı olup olmadığı, varsa bu bağlantının içeriği belirsizdir. Yaşlı adamın bir baba figürü olduğu ya da akbaba gözünün gizlenmiş bir sırrı veya gücü simgelediği gibi çeşitli fikirler öne sürülmüştür. Öykünün iki esas karakterine ilişkin ayrıntıların belirsizliği, cinayetle sonuçlanan olaylar hakkında verilen detaylarla tezat oluşturur. "Gammaz Yürek" birinci tekil şahıs anlatımına sahiptir. Anlatıcı sürekli, aklının başında olduğunu ancak "duyularını keskinleştiren" bir hastalığa yakalandığını öne sürer. Birlikte yaşadığı yaşlı adamın bulanık, solgun, mavi ve bir "akbaba gözüne" benzer gözü anlatıcıyı öylesine rahatsız eder ki, adam sonunda yaşlı adamı öldürmeye karar verir. Anlatıcı, cinayeti en ince ayrıntısına kadar planlamış olmasını, deli olmadığının bir kanıtı olarak gösterir. Yedi gece boyunca, tam bir saat sürecek yavaşlıkla yaşlı adamın odasının kapısını açarak deneme yapar. Ancak yaşlı adamın akbaba gözü her zaman kapalıdır ve anlatıcı, sadece gözden nefret etmekte olduğu için, gözü görmedikçe adamı öldürmeye karar veremez. Sekizinci gece, anlatıcı yine her geceki kapı açma rutinini gerçekleştirirken, yaşlı adam uyanır ve yatağında doğrulup oturmaya başlar. Geri çekilmeyen anlatıcı bir süre bekler, ardından elindeki fenerin üzerini açmaya karar verir. Fenerden bir tek hüzme çıkar ve doğrudan yaşlı adamın gözünün üzerine düşer. Gözü görünce öfkeye kapılan, ardından da yaşlı adamın kalbinin korku içinde normalden çok daha sık attığını duyan anlatıcı saldırıya geçmeye karar verir. Çığlık atarak yaşlı adama saldırır ve onu boğarak öldürür. Anlatıcı daha sonra cesedi parçalara ayırıp yer döşemelerinin altına gizler. Adam cinayetin bütün delillerini ortadan kaldırır; ancak gece çığlığı duyan bir komşusu polise haber vermiştir. Anlatıcı, gelen üç polis memurunu, hiçbir şey bulamayacaklarından emin bir şekilde eve alır. Polisleri, yaşlı adamın odasında, tam da cesedin saklanmış olduğu yere yerleştirdiği sandalyelerde dinlenmeye davet eder. Polislerin hiçbir şeyden şüphelenmemesi üzerine rahatlayan anlatıcı onlarla keyifli bir şekilde konuşur. Anlatıcı bir süre sonra hafif bir ses duymaya başlar. Gittikçe yükselen sesin, kendi gerginliğinden kaynaklanan kalp atışı olduğunu fark etmez ve döşemelerin altından gelen yaşlı adamın kalp sesi olduğuna inanmaya başlar. Polisler ise, daha da yükselen sese kayıtsız kalmaktadır. Bir kalbin sürekli atışı şeklindeki bu ses karşısında sarsılan, polislerin aslında sesi duyduğunu ve olanları bildiğini düşünmeye başlayan anlatıcı, sonunda yaşlı adamı öldürdüğünü itiraf eder ve polislere cesedi bulmaları için döşeme tahtalarını kaldırmalarını söyler. "Gammaz Yürek", "in medias res" yani olayların ortasında başlar. Açılış cümleleri, anlatıcının kimliği belirsiz biriyle yapmakta olduğu süregelen bir konuşmanın parçası gibidir. Burada anlatıcının, bir gardiyana, hakime, gazeteciye, doktora ya da psikiyatriste yaptıklarını itiraf etmekte olduğu öne sürülmüştür. Anlatıcının kendisi hakkında detaylı bilgiler verme ihtiyacında oluşu da böyle açıklanabilir. Bu açılışın ardından bir dehşet öyküsü, aslında anlatıcının geçmişteki olaya ilişkin dehşet dolu hatıraları gelir. Öykünün ilk kelimesi olan "Evet!", anlatıcının suçunu itirafı gibidir. Bu açılış aynı zamanda okuyucunun dikkatini hemen çekip onu öyküye yöneltmeye de yarar. Ardından gelen her kelime, öyküyü ileriye taşıma amacına yardımcı olur ve böylece "Gammaz Yürek" Poe'nun mükemmel öykü yazımı hakkındaki teorilerinin en iyi örneklerinden biri haline gelir. Öykünün gelişimi boyunca anlatıcı "suçsuzluğunu" değil "aklı başındalığını" savunur. Ancak bu durum kendi aleyhinedir, çünkü deli olmadığını ispatlamaya çalışırken, cinayetten suçlu olduğunu tamamıyla kabullenmiş olur. Deli olmadığına kanıt olarak cinayetteki sistematik hareketlerini gösterir, yani akıl dışı bir davranış için akılcı açıklamalar bulmaya çalışır. Fakat bu akılcı yaklaşımı, cinayet için hiçbir sebebi olmayışıyla çelişir (anlatıcı "Bir maksadım yoktu. Öfke de duymuyordum." demektedir). Buna rağmen cinayet fikri "gece gündüz aklından çıkmaz." Öykünün son sahnesi ise, anlatıcının suçluluk duygusunun sonucudur. Gotik türdeki eserlerde yer alan birçok kahramanda olduğu gibi, anlatıcının sinirliliği gerçek karakterinin ortaya çıkmasına sebep olur. Anlatıcının son sahnede tahtaların altından gelen kalp atışını duymasına sebep olan "duyularının keskinliği" aslında deliliğinin kanıtıdır. 1840'lardaki delilik savunması tartışmalarının ortasında bu öykü, okuyuculara özellikle ilginç gelmiştir. Anlatıcı, duyularını aşırı keskinleştiren bir hastalığa tutulduğunu öne sürer. Buna benzer bir motif, yazarın "Usher Evi'nin Çöküşü" (1839) öyküsündeki "Roderick Usher" karakterinde ve "Monos ile Una'nın Konuşması"'nda (1841) da görülür. Ancak anlatıcının gerçekten fazlasıyla keskin duyulara mı sahip olduğu, yoksa sadece böyle olduğu sanısına mı kapıldığı belli değildir. Anlatıcının hastalığının doğru olduğu varsayılırsa, öykünün sonunda tahtaların altından duyduğu sesler, ölen adamın kalp atışları değil, tahtakurtlarının çıkardığı sesler olabilir. Anlatıcı cinayet gecesinde de, yaşlı adam uyandıktan sonraki hareketsiz geçirdiği zaman boyunca, "ölüm saatlerinin duvarlardan gelen seslerini" duyduğunu söyler. "Xestobium rufovillosum" cinsi tahtakurtlarının, öykünün özgün halinde de geçen İngilizce adı "", yani "ölüm saati böceği"'dir. Bazı batıl inançlara göre "ölüm saati böcekleri" yaklaşmakta olan ölümün işaretçisidir. Bu böceklerin bazıları tıkırtı benzeri sesler çıkarırken, Türkçede "büyük tosvuran böceği" olarak da adlandırılan bir türü ise, muhtemelen çiftleşme ritüelinin bir parçası olarak, kafasını tahtalara vurarak bazı sesler çıkarır. Henry David Thoreau 1838'de bu seslerin kalp atışı sesine benzediğini öne sürmüştür. Diğer taraftan,
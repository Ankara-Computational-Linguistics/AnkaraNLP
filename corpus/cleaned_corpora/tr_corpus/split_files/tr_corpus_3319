yüzüme çarptığı soğuklukmuş, yalnızlık. Büyüdüm. Artık kafama kadar çekmiyordum yorganı çünkü yorgan gibi bütün çocukluk avuntularımı teker teker yitirdim. Karanlıklar yine de sardı içimi. Ben büyüdüm, kalbim küçüldü. Etrafımdaki insanlar çöldeki kum taneleri gibi savruldu ıssız yamaçlara. Hayallerim yünden iplik gibi çözülüp yerini kırıklıklara bıraktı. Dilimdeki pamuk şekeri eridikçe canımı acıttı öyle ki insanlardan beklentilerimin beni daima üzdüğünü fark etmem çok uzun sürmedi. Elimde çocukluğumdan kalan mercanları çakıl taşlarıyla takas etmeye başladığım gün büyüdüm ve büyüdükçe yalnızlaştım. Bu muydu büyümek? Gülüşlerin azalması, kahkahaların sessiz çığlıklara yenik düşmesi, sol göğsünün pırpırlardan vazgeçmesi, yorganın artık koruyucu kalkan olamaması… Büyüdüm ve herkes gibi koşuşturmalar içinde kendimi unuttum. Sadece kendini de unutmadı ki insanoğlu. Gündelik telaşlarda hatırlayamadığımız “iyi misin?” sorusunu bile içten söylemeyeli epey oldu. Parçası olduğumuz tüketim toplumunun insanı ben merkezli düşünmeye iten dinamik zemini; bizi sadece başkalarından ayırarak yalnızlaştırmadı, aynı zamanda kalabalıklar içinde kendimize de yabancılaştırdı. Sanırım tam olarak işte o an büyüdüm. Kalabalıklar içinde yalnız değil de herkesin yapayalnız kaldığını fark ettiğim o an. Uğultuları kulakları dolduran sık adımların belli bir harmoniyi oluşturamadan birbirlerinden kopuk danslarının yanı sıra bankın iki ucunda oturan insanların maskeleriyle birbirleri arasındaki uçurumu büyüttükleri o an… Her korna sesi tahammülsüzdü, her uğultulu adım, günlük uğraşların içinde kaybolan suretlerin dürtüsünü ezgilemeye başlamıştı. Kalktım, yürüdüm. Ne kadar girdiysem kalabalığa, o kadar ayrıştım uğultulardan. Kulakları dolduran titreşimlerden kaçmayı başardım ve tıpkı küçükken masmavi çehrede kayan uçurtmam gibi özgürlüğü parmak uçlarımda hissetmeye başladım hele güvercinlerin bile uçmaktan umudunu kesip Arnavut kaldırımı üzerinde geçen uzun yolculukları sonrasında. Başımı eğdiğimde taşların örüntüsünü aklıma kazır gibi dikkatliydim, sanırım bu da yalnızlığın ekşi kokusuydu. Zamanla insanların yüzüne bakmaktansa her bir kıvrımımla ezberledim gri zemini. Çünkü her suret başka bir öyküydü -ya daha şiirsel ya da daha düz- modern toplumun kaçırılmaz götürüsü başka bir yalnızlık. Tıpkı Arnavut kaldırımı gibi dumana boyanmış griler vardı her bir göz kırışıklığının sonunda. Güneşin yüz çevirmeye başladığı noktadan yayılan dinginlik huzursuzluk verirdi bir zamanlar, kuşların endişeli kanat sesleri bile tırmalardı kulaklarımı. Sonra zamanla fark ettim ki yalnızlık dediğimiz o keskin ve soğuk tek hece algıdaymış, asıl mesele küçük bir nüans farkıyla yapayalnız kalmamakmış. Cem Şancı’nın “Yalnızlık Doktorası” adlı eserinde de bahsettiği üzere Halit Ziya’nın ‘Yalnızlık bir mahrumiyet değil, lükstür.’(Şancı,2014, s.13) ibaresi modern çağın cezası olarak gördüğüm yalnızlık kavramının aslında kendimizi dinlememiz için kaydırılan zaman diliminden başka bir şey olmadığını yardımcı oldu. Öteki taraftan zaten yalnızlığın soğuk yüzü eriyen vakitlerde sevdiriyormuş kendini, büyümek bu yüzden kendini artık zamanlarda hissettirirmiş. Küçükken yalnızlık ertelenen sevgiler, hayal kırıklığıyla son bulmuş beklentiler, dumanlı hisler ve kalp küçülten yaşanmışlıklarken şimdilerde bir çeşit özgür olma durumu, yürüyeceğin yolu sihirli dokunuşlarla var etme çabası haline geldi. Her ne kadar tek kişilik de olsa yalnızlık kırık dökük parçalarıyla modern toplumun gelişimini ivmelendirdi. Pervasız özgüvenimiz nereden geliyor sanıyorsunuz? Şahsen benim sol yanım güç kazandıkça küçüldü; dilimin ucuna gelen her duyguyu yutmaktan ya da gözyaşlarımı saklamaktan bıkmadığım zamanlarda. Dardı günler o yüzden sığdıramadım ya tozpembe günlüğüme gömdüğüm Ben’i. Sonrası yapayalnızlık, “Toprak gibidir yalnızlık,/Zamanla sarar seni, köklerini alır içine,”(Şancı,2014, s.14). Tam bu noktada, uzakta da olsa birinin varlığını hissetme içgüdüsü toprağı savurup en anlamlı anti depresan etkisini yaratma gücüne sahip. Yalnızlık, her ne kadar Cem Şancı’nın bahsettiği gibi lüks olsa da ileriki evresi yapayalnızlık sığınak bulma derdidir. Bundan dolayı, yalnızlık tıpkı mutluluk gibi başarıdır ki başaramadığında yapayalnız kalırsın. Zaman puslu kollarıyla çevrelerken acımtırak dokunuşlarla sol göğüs kafesimizi o kadar küçültür ki dar zamanlarda yok etmeye bile yeltenir. Kaynakça  Şancı, C. (2014). Yalnızlık Doktorası. İstanbul: Remzi Kitabevi Mervenur Dükmen İDEAL OLMA ÇABASI Dünyaca ünlü ingiliz rock grubu Pink Floyd, 1979'da çıkardığı albümü The Wall’un daha sonra 1982 yılında filmini yapmaya karar vermiştir. Senaristliğini Pink Floyd'un bas gitaristi Roger Waters üstlenmiş, yönetmenliğini de Alan Parker yapmıştır. Filmde The Wall albümünün müzikleri kullanılmıştır. O dönem için animasyonu kullanan hemen hemen ilk filmdir ve sert eleştirileri sebebi ile dönemin gençleri arasında çok popüler olmuştur. Başrolünü Bob Geldof'un üstlendiği bu film, animasyon drama ve müzikal türlerini içinde barındırmış, dünya düzenini özellikle eğitim sistemini cesur ve etkili bir biçimde eleştirmiştir. Babasını, küçük yaşta savaşta kaybeden başrol Pink'in iç dünyasına yolculuk yapılan bu filmde dünya düzenin, daha küçük yaşta bir nevi savaşa başlamanın, insan üzerindeki psikolojik etkileri gözler önüne seriliyor. Pink daha çocukken hayatın acımasızlığını fark ettiği için geri kalan hayatını herhangi bir beklenti içerisinde olmadan geçiriyor. Bu durum bütün hayatının aksamasına hiçbir işinin yolunda gitmemesine yol açıyor ve doğal olarak her gün durum daha da kötüye gidiyor. Filmde tek bir insanin üzerinde o kadar çok psikolojik sorun işleniyor ki her insan mutlaka en az bir sahnesinde kendinden bir kesit görebilir. Çünkü hepimiz bu dünyada birçok zorluk yaşayıp içimize atıyoruz. Bu sebepten dolayı hemen hemen her insanın içerisinde psikolojik bir çatışma vardır. Kendimizin yarattığı “normallik” kavramına hepimiz sıkı sıkıya bağlıyız ama kaçımız gerçekten normal ? İşte bu sorunun cevabını filmde bulabiliyoruz. Aslında “normallik” kavramı tamamen kurmacadan ibaret. İdeal insan güzel okullarda okur, kariyer sahibi olur, evlenir çocuk yapar ve ölür. Bütün bunlar sistemin insanlara empoze ettiği şeylerdir. Okumayan insan veya çalışmayan belli bir yaştan sonra evlenmeyen insan toplum tarafından dışlanır. Bu sebepten dolayı insanlar bu sisteme uymak zorunda kalırlar ve çocukluktan itibaren hayatlarını yaşamaya değil de sistemi öğrenip ayak uydurmaya başlarlar. Bütün bunlar normal ve ideal insan olma uğrunadır. Film bu idealizmi reddeden insanın nasıl soyutlanıp yapayalnız kaldığı ve bir süre sonra da duygularını kaybedip akıl sağlığını yetirdiğini anlatıyor. Filmde bütün bu sistemin başladığı nokta okul olarak gösteriliyor. Bireyin en kolay eğitildiği dönem çocukluk dönemidir çünkü birey hayata dair ilk izlenimini ve fikirlerini çocukluk döneminde şekillendirmeye başlar. İşte bu noktada okul çok önemli bir paya sahiptir. Çünkü okul bireyi çocukluktan eğitip istediği forma sokabilir. Pink Floyd, meşhur şarkısı Another Brick in The Wall da çocukların okulda aynı forma sokulup hayata hazırlanması durumunu çocukları tuğlaya ve hayatı duvara benzeterek anlatmıştır. Bunu, filmde bir öğretmenin şiir yazan bir çocuğa aşağılayıcı sözler sarf etmesinden anlayabiliyoruz. Öğretmen sadece kendine öğretilenleri çocuklara aşılamaya çalışır ve en ufak yaratıcılığa ve farklı düşünceye tahammül edemez. Bu da öğrencilerin tek bir tipe dönüşmesine sebep olur. Günümüz eğitim sistemi de bundan pek farklı değildir. Hatta gittikçe daha da kötüye giden eğitim sistemi herhangi bir başkaldırıyı veya özgür düşünceyi asla kabul etmiyor. İnsanlardan aynı şeyleri öğrenip, aynı şeyleri düşünüp, aynı şekilde ölmeleri bekleniyor. Ve bu düşünceyi aşılamanın en önemli metodu insanın henüz düşüncelerinin yeni şekillendiği zamanda eğitilmesidir. Bütün bu dikte edilen sistemlerin ve öğretilerin yarattığı baskı ve psikolojik neticelerini her insan mutlaka hayatının belli bir döneminde yaşamıştır. Bütün bu karmaşık ruh halini yansıtan filmin bu konuyu tema edinen diğer filmlerden farkı bu kaosu çok gerçekçi biçimde ele almasıdır. Bu filmi izlemek, zaten bildiğimiz şeylerin suratımıza çarptığı zamanki etkiyi yaratıyor. Bu yüzden herkesin izlemesi gereken bir film aynı zamanda bir albümdür. Orhun Ersoy Sinan Yağız SucuDAHA ÇOK ÇABAAkıllı telefonlarla birlikte artık her şey daha kolay, daha ulaşılır. Bununla birliktezaten hantal olmaya eğilimli olan insan yapısını daha da hantallaştırdığı ortada buteknolojinin, kolay olana karşı bir alışkanlık geliştiriyoruz çünkü. En bilinen örnekAmerika’da yaşayan obezite hastalarının sayısı. Her şeyi olan ama mutluluğaulaşamayan insanların sayısındaki artış da diğer bir örnek olarak gösterilebilir. İnsansorumluluklarından bir yere kadar kaçabiliyor, bir şeyler için çaba sarf etmek hiç buçağ kadar zorlamamıştır belki de insanı. İki tane kişilik oluşturuyoruz, birisigerçeklikte yürüyen, nefes alan, bir şeyler yapan kişiliğimiz. Diğer isesusturamadığımız iç sesimiz, yapmamız gereken ama yapmadığımız şeyleri bizehatırlatan, olmaya çalıştığımız ama olamadığımız insan. Her birimiz içimizde bir“ötekiyle” yaşıyoruz. O kadar hantallaştık ki en büyük düşmanımız içimizdeki ötekivarlık, ondan kaçamıyoruz, o biz neredeysek orada, yanı başımızda. Çevremizdekiherkes onun diliyle konuşuyor, onun bize dayattığı şeyleri yapmamızı istiyor veaslında onu takdir ediyor farkında olmadan. Susturamadığımız o iç ses, somut olarakvar olmasa da hep bizimle ve kaçamıyoruz ondan ne yaparsak yapalım.Dostoyevski, bu durumu anlamamız için somut bir varlık kazandırmış ötekiyeromanında. Kahramanın birebir kopyası olan bu şahıs kahramana aman vermiyor. Onaverilmesi gereken terfiye konuyor, onun katılması gereken partilere katılıyor, herkestarafından seviliyor. İnsanlar ötekiyi istiyorlar, diğerini değil. Sonunda çareyi onuöldürmekte buluyor kahraman, ya özgürlük ya ölüm kararı ile yapıyor bunu veözgürleşiyor. Din kitaplarında bahsedilen şeytan ve melek kavramlarını anımsatıyorbana bu olay. Oluşturduğumuz iki zıt kişiliği ya uzlaştıracağız ya da birisindenkurtulacağız, başka çare yok gibi bizler için. Bana kalırsa en çok hata tam olarakburada yapılıyor. İnsanlar yanlış kişiliği seçiyorlar, kolay olanı, çaba gerektirmeyeniseçiyorlar. Gittikçe artan mutsuzluk oranında bu hatanın payı oldukça büyük benimdüşünceme göre, herşey bizi kolay olan ne ise onu seçmeye teşvik ediyor, gönüllücegiriyoruz bu acı veren kafese. Dünya nüfusu, belli bir yaşa geldikten sonra kendimettim kendim buldum diye hayıflanıp duran insanlarla dolu, yanlış kişiliği seçtiklerinianladıklarındaçok geç oluyor genelde, geriye yapacak hiçbir şey kalmıyor.Bu kafesten kurtulmak için, içimizdeki ötekinin esiri olmamak için öncelikli olarakdeğişime açık olmamız gerektiğini düşünüyorum. İrade denen düşmana boyun1eğmeden sürekli değişmek için çaba sarf etmeliyiz. Bunun için genç yaşların bir dahagelmeyeceğini düşünmek domino etkisi için yeterli. Seçimimizi bu yaşlarda yapmakve doğru yapmak zorundayız. Ya ulaşması kolay, ucuz ve lezzetli diye hamburgeryiyeceğiz ya daçaba sarf edip sağlıklı besleneceğiz. Ya önümüze çıkan ilk mevkiiulaşması kolay olduğu için bize yeterli gelecek ya da daha iyisi için çaba sarfedeceğiz. Daha fazla örnek sıralanabilir bu konuda. Hür ve zinde bir insan olmak içinyapmamız gereken şey ben buradayım diye bağırıyor resmen, diğer yandanDostoyevski somut olarak ortaya koyuyor durumu romanında. Çözülemeyen soruninsanların bir şeylerin yanlış olduğunu bilmeleri ama onu yine de yapmaları bence.Ertelediğimiz şeylerin bir gün bize yük olacağını bilmemize rağmen erteleyip durmayadevam ederiz. Bunda günümüzdeki teknolojik gelişmelerin de büyük bir etkisininolduğunu düşünüyorum. Sosyal medyadaki insan profillerini incelediğinizde sankiherkes çok güzel bir hayat yaşıyor, herkes çok mutlu, bir tek siz çile çekiyormuşsunuzgibi bir düşünce oluşuyor insanın zihninde. Diğerleri gibi olmak isterken içimizdekiötekiye teslim olduğumuzu fark etmiyoruz hiçbirimiz.2Yiğit Berkay GÜNDOĞMUŞ / 21301241TURK 101 - 51Tekrar Merhaba Gerçek ve Sıkıcı HayatımTürkiye'de fantastik kurguya olan ilgi gerçekten de yoğun olmasına rağmen bu alanda iyieserler veren Türk yazarların eksikliğini küçüklüğümden beri hissederdim. Daha küçücük birçocukken fantastik anlatımlarla dolu hikayeler dinleyerek başlamıştı bu tutku bende, ilkokulyıllarımda Harry Potter'la tanışmam ve ardından Tolkien'in eserlerini keşfetmemle de hayatımdaçok büyük bir yer kaplamaya başladı fantazi edebiyatı. J. R. R. Tolkien'in eserlerinin Türkiye'debasımını yapan yayınevinin internet sitesinde kitaplara göz atarken tesadüfen karşılaştım BarışMüstecaplıoğlu ve Perg Efsaneleri serisi ile, o günden beri de okumak istiyordum; çünkü kitabınarkasında ve yazarın resmi sitesinde yazana göre bu bir Türk yazar tarafından yazılmış ilk fantastikkurgu serisiydi.1 2İlk olarak kitabın tasarımı gerçekten çok hoşuma gitti. Perg Efsaneleri'nin birinci kitabıKorkak ve Canavar daha kapağındaki resimle bile sizi bambaşka bir diyara götürüyor, dağlarıntepesinden bakan dev bir kartal ve uzun kulelerle karşılaşıyorsunuz kitabı elinize aldığınızda; kitapbittiğinde ise kuleleri de, kartalı da tanımış oluyorsunuz ve kapak resmi çok daha güzel görünüyor.Yazar kadar kapak illüstrasyonunu yapan sanatçıya da hayranlık duyduğumu belirtmek isterimkısacası.Perg Efsaneleri 1. Kitap: Korkak ve Canavar ön ve arka kapak illüstrasyonu: Ertaç Altınöz.1 http://www.barismustecaplioglu.com/tr/perg.htm2 Barış Müstecaplıoğlu, Perg Efsaneleri: Korkak ve Canavar, 2. Baskı, İstanbul, İthaki Yayınları, Ağustos 2013.Kitapta adları Leofold ve Guorin olan iki adam neredeyse her fantastik romanda olduğu gibikötülükle savaşmak için maceraya atılıyorlar. İkisinin de başından geçen şeyler sonucu çıkmakzorunda kaldıkları yolculuklarının hemen hemen başında savaşçı Leofold ve korkak Guorin'inyolları kesişiyor. İkisi de bir şekilde -ne şekilde olduğunu kitabı okuyarak öğrenmeniz gerektiğinidüşünüyorum- içinde yaşadıkları toplumdan uzaklaşmış, mecburen yalnız kalmış kişiler ve buonları daha da yakınlaştırıyor. Karşılaşmalarının ardından, beraber hiç beklenmedik bir yolaçıkıyorlar, daha doğrusu siz de onlarla bu yola çıkıyorsunuz. Kitap o kadar sürükleyici ki okurkenkendinizi içinde hissetmenizin yanında tek solukta okumanız da kaçınılmaz oluyor. Okurkenkahramanların hemen arkasında yürüdüm adeta, onlarla birlikte yüksekten korktum, onlarla birlikteölümü gördüm ve onlarla birlikte hiç tanımadığım diyarlarda koştum. Şaşırtıcı her olayda ben deheyecanlandım, kitabı okurken adeta etrafımda olan bitenden habersiz bir hale geldim. Kitap insanıgerçekten içine çekiyor ve gerçek dünyadan bambaşka bir yere götürüyor. Biz fantastik kurguseverler büyüye bayılırız; çünkü büyü bizi gerçek ve sıkıcı hayatlarımızdan uzaklaştırabilecek enmucizevi öğedir bu kitaplardaki. Büyüyle istediğini elde edebilme gücüne sahip olma fikri bileheyecanlanmama sebep olabilir benim. Büyücülerin özellikleri ve yaşam tarzları da yazardan yazaraçok farklıdır, Tolkien'in Gandalf'ı ile Rowling'in Dumbledor'u arasında göz ardı edilemeyecek kadarçok fark vardır; buna rağmen hepsi büyü yapabilme kabiliyetine sahiptir ve hepsini ayrı ayrı seviyorolmamın sebebi de budur. İşte Barış Müstecaplıoğlu'nun büyücüsü Geryan ile karşılaşınca kitabınçok daha güzel bir hale gelmesi de bu yüzdendi. Geryan çoğu özelliğiyle Tolkien'in OrtaDünya'sından tanıdığımız Gandalf'ı andırsa da kitabın sayfaları bir bir geride kaldıkça onu daha iyitanıyor ve çok farklı bir karakter olduğunu anlıyorsunuz. Geryan'ın zekası, Leofold'un cesareti veGuorin'in şansıyla birleşince engelleri bir bir aşıyor ve doğaüstü birçok varlıkla karşılaşıyoruzkahramanlarımızla birlikte. Maceralar sırasında ekibe katılan ve ayrılan diğer birçok karakterin isekendine özgü özellikleri yazarın hayalgücüne hayran kalmamı sağladı. Kitabın sonuna geldiğimizdeise yazar o kadar fazla açık kapı bıraktı ki ikinci kitabı hemen alıp başlamamak imkansız hale geldi,çünkü her ne kadar sonuca ulaşan şeyler olsa da kahramanlarımızı bekleyen daha çok maceraolduğu ortada.Fantastik kurgu yazarlarının Tolkien'den etkilenmemesi neredeyse olanaksızdır ve buetkilenmenin ışığında yepyeni ve özgün bir eser verilmesi de kolay değildir. Barış Müstecaplıoğluadeta yepyeni bir dünya, yepyeni canlılar yaratmış. Mitolojik tanrılardan efsanevi yaratıklara,ortaçağ feodalitesi ile yönetilen fakir köylerden komünal yaşam örneği toplumlara kadar birbirindençok farklı ve ilgi çekici şey bulunuyor Barış Müstecaplıoğlu'nun Perg'inde. Sürekli iyi ve kötününsavaş içinde olduğu bu dünyada bize gösterilen ise iyilerin hiçbir zaman tam iyi, kötülerin ise hiçbirzaman tam kötü olamayacağı, yani her kötünün içinde küçük de olsa bir iyilik taşıdığı ve her iyininiçinde her an dışarı çıkabilecek potansiyel bir kötülük olduğu anlatılıyor. En kötülerin bile içindesadakat veya merhamet duygusu bulurken, en iyiler bile nefret ve intikam arzusuyla hareket eder birhale gelebilir. Kitapta iyi kalpli olduğuna inandığımız büyücü Geryan'ın geçmişinde kötü bir şeylergizlediği, kötü kalpli bir katilin ise içinde bir tutam da olsa iyilik bulunabileceği çok güzel birşekilde kelimelerle resmedilmiş yazar tarafından. Üstelik yazarın kelimeleri ustaca kullanışı, kitabınbu kadar akıcı olması ve tek solukta bitirme isteği yaratması, ayrıca kişilerin ve olayların özgünolması uluslarası düzeyde ünlü eserlerle boy ölçüşebilecek bir seviyeye çıkarıyor kitabı. Zatenşimdiden sekiz farklı dile çevrilmiş ve başka ülkelerde de okunmaya başlamış. Ülkemizde böyle biryazar olduğu için heyecanlandığım kadar sevindim ve gururlandım da.Hayatın sıkıntılarından, hüznünden, korkularından, öfkesinden kaçmak için, savaşlara katılıpkötülükle karşılaşmak için, masumiyetin kötülük karşısındaki gücüne tanık olmak için kitabı alıpokumalısınız. Fantastik kurgu edebiyatının insanı gerçek dünyadan soyutlayabileceği zaten biliniyorve Barış Müstecaplıoğlu da hayran kalınası bir biçimde bu türün çok başarılı bir örneğini vermişbulunuyor. Dört kitaptan oluşan bu seriye başlamadan önce dört kitaba da sahip olmanızı öneririm,çünkü ilk kitap bittiğinde ve sıkıcı hayatınıza geri döndüğünüzde ikinciye başlamak içinbekleyemeyeceksiniz. Yiğit Berkay GÜNDOĞMUŞMine Demir ARAYIŞTA Size de oluyor mu bilmiyorum ama ben bazen bir renk curcunasının içinde kaybolduğumu hissediyorum. Günahların, doğruların, yanlışların, kavgaların ve aşkların arasında kendimi şaşırmış hâlde buluyorum. Tökezlediğimi görüyorum, yorulduğumu hissediyorum. Belki de yorgunluk, yılgınlık nedir bilmeyen şımarık ruhumun yanılsamasıdır bunlar bilemiyorum. Sanki içimde, derinlerde korkunç bir karadelik taşıyormuşçasına uzaktayım her şeyden. Bu bahsettiğim öyle bir karadelik ki zayıf hissettiğim her an beni ve benim dünyamı alıp hiç edecek, yok edecek kadar güçlü… İçim bir garip, kimi zaman tanıdık kimi zaman yabancı duygularla dolup taşıyor. Ruhumda iyiyi kötüyü, doğruyu yanlışı ayırt edemezken bazı günler, bilhassa insanlara karşı yaklaşımlarımı gözden geçirirken mutlaka birkaç oksimoronla karşılaşıyorum. Bir bedene yüzlerce insan sığdırmaya o kadar çabalamışım ki şimdi kendime yer edinemiyorum şu elli kiloluk bedende, yirmi bir gramlık ruhta. Ortalıkta çaresizce kalmışım da sığınmaya çalışıyorum sanki. Eğreti duruyorum ama kendi içimden de ayrı düşemiyorum işte. Bilmiyorum, sanmıyorum bu duyguyu tarif edebileceğimi. Bütün bunların sonucu olarak belki de yalnız bir hayat sürdürüyorum. İçtiğim kahvenin bile tadının olmadığı anlar oluyor elbette, şu an gibi, ama bir yandan da bu düzene ayak uydurmaya çalışıyorum. Kendimi kandırmadan, kötü olan her ne varsa yüzleşerek, kendimi bularak devam edebilmek için kalbime aklımla telkinlerde bulunuyorum. Tabi bunlar işe yaramıyor orası ayrı yerin konusu. Bir yerden sonra tüm meselem kendimi keşfetmek oldu. Kendimi keşfedebilmek adına artık klişeleşmiş Birinci Yeni şiirlerini hatmettim, kimsenin bilmediği mükemmel şarkılar dinledim, lise öğrencilerinin bir ton emek ve kavgayla çıkardığı beş on sayfalık siyah beyaz fanzinleri okudum. Sonra ne oldu? Hâlâ sakladığım yüzlerce fanzin, 3000’i aşkın bir online şarkı arşivi, sahaflardan toplanmışları harici çöp sayılan azdan çok bir kütüphane... Aklımda kalan ne bilmiyorum, ne oldum ya da ne hâle geldim bilmiyorum. Kendimi kitapların ya da insanların içinde aramaya devam etmedim çünkü bulamadıkça sinirlendim. Belki bulunamayacak kadar eşsiz belki de bir hiçten öteydim. Muhtemelen bundandır arayışımın sonuçsuz kalması. Her neyse, baktım bunlarda bulamıyorum ben de dolaştım. Caddelerce, şehirlerce, ülkelerce dolaştım. Kartımda para kulağımda kulaklık vardı ben de altı ülkeyi karış karış gezdim. Ve inanır mısınız yine bulamadım. Ben doğduğumdan beri böyleyim ve anlayabildiğim kadarıyla doyumsuzum. Korkularım, şikâyetlerim hiç bitmiyor esasen. Koca bir hayat elimde yansın istemiyorum. Koca bir hayat dediğime bakmayın gerçi... Belki son günümdür bugün ya da belki de son kışımdır bu kış. Derdim aşikâr hayatımı heba etmekten korkuyorum. Kendimi serseri mayın gibi ortalığa bırakmaktan, zihnimin derinliğini kaybetmekten korkuyorum. Benim ütopyalarım yok. Rüyalardan, masallardan güzel hayat beklemiyorum. Sadece elimdeki hayatın ziyan olmasından endişeleniyorum. Bahsettiğim kaygılara şimdiye kadar en yakın tanıklığım J.D Salinger’in Çavdar Tarlasında Çocuklar adlı eserinde gerçekleşti. Neden bilmiyorum belki de romanın başkarakteri Holden Caulfied çok dalgalı biriydi ve yaşına göre umarsız bir arayışta gelmişti bana. Keskin çizgileri vardı ama aynı benim gibi üzülmeyi çok iyi biliyordu o da. Holden’in meşhur şapkası ve aylaklığı bende yok ancak farklı noktalarda buluşabiliyoruz. Bana kalırsa ikimiz de sonsuz bir arayıştayız, gençlik sanrıları yaşıyoruz. Kendimizi keşfedebilmek, topluma kıza kıza varlığımızı anlayabilmek için ruhumuzdan ödün vermeden bir şeyler yapmaya çalışıyoruz. Doğrudur ya da yanlıştır ben bilmem. Daha fazla Holden Caulfied adına konuşamam ama ben ruhumun katmanlarını aramaya devam ediyorum. Bulabileceğime ise pek inanmıyorum. Kaynakça Salinger, J.D. , Çavdar Tarlasında Çocuklar, İstanbul: Yapı Kredi Yayınları,1997. Öykü Öncül Çikolata Kokan Şehir: Brüj Şimdi gözlerinizi kapatın ve bir şehir hayal edin, her sokak arasında karşınıza çıkan kanallar, en yenisi 200 yıllık evler, yemyeşil parklar, envai çeşit çikolatalar, danteller… Ve işte tam karşınızda Brüj. Türkiye'nin ve özellikle Ankara'nın sıkıcı ruh halinin üzerime hayalet misali çöktüğü ocak ayında karar verdim masallar diyarı Brüj'e ufak bir gezi yapmaya. Tek bir fotoğraf karesi yetti Brüj'e gitmeye ikna olmam için. Hemen ufak bir çanta hazırladım kendime ve İstanbul'dan Kuzey'in Venedik'i Brüj' e gitmek üzere yola koyuldum. Brüj' de havaalanı olmadığı için, Brüksel'den trenle yaklaşık bir buçuk saatlik yolculuk beni bekliyordu Brüj'e gitmek için. Yolculuk boyunca içim kıpır kıpır, beni nasıl bir şehrin karşılayacağını hayal ettim. Tabii biraz da endişeliydim beklentilerimin karşılığını bulamayacağımdan korktuğum için. Trenden indiğimde gördüğüm manzara karşısında çok fazla etkilendiğimi söyleyemeyeceğim. Çünkü tren garı Brüj'ün asıl yerleşim yeri olan eski şehir merkezinin dışında kalıyordu. Pansiyonuma yerleşip bir an önce şehrin içine karışıp sokaklarında kaybolmak üzere otobüse binip yirmi dakikalık bir yolculuk sonucunda pansiyona ulaştım. Pansiyon konum itibariyle eski şehir merkezine beş dakikalık uzaklıktaydı, bunun yanı sıra güler yüzlü personeli, güvenilirliği ve temiz odaları doğru bir seçim yaptığımı bana gösterir nitelikteydi. Büyük bir heyecanla çantamı pansiyonda bırakıp üç günlük Brüj seyahatime başlamak üzere yola koyuldum. İlk günüm ve öğleden sonra olduğu için müzeleri ziyareti ertesi güne bırakmak oldu. Pansiyondan şehir merkezine doğru inerken binaların ihtişamı karşısında büyülendim. En yenisi 200 yıl önce inşa edilmiş gotik binalar, kendimi Ortaçağ döneminde geçen bir filmin setindeymişim gibi hissetmemi sağladı. Ocak ayının dondurucu soğuğu nedeniyle donmuş kanallar, hava karardıkça şehrin üzerine çöken sis ve gotik evlerin yarattığı muhteşem görüntü karşısında biraz irkilmedim değil. Fakat şehrin en büyük meydanı olan Markt Meydanı’na çıktığımda gördüğüm pastalara benzeyen rengarenk binalar ve at arabaları masal dünyasını andırıyordu. Hızlı bir akşam yemeği sonrasında yerel bir barda Belçika birası tadımı yapıp günün yorgunluğunu attım. Sonra tekrar kendimi çikolata kokulu mistik sokaklara attım. Hava iyice kararınca ve malum burun düşüren soğuk içime işleyince pansiyona geri dönmeye karar verdim. Brüj denildiği gibi dört mevsimde ziyaret edilmeye değer bir yer, fakat soğuktan donmayı göze alabiliyorsanız. Gezinin ikinci günü Brüj kentinin ünlü simgelerinden birisi olan Aziz Salvator Kilisesi başta olmak üzere birçok kilise ziyareti yapma fırsatım oldu. Bu kiliselerin çoğu aynı zamanda müze olarak kullanıldığı için belirli bir kısmına giriş ücret karşılığında mümkün. Fakat herhangi bir ücret ödemeden de yeteri kadar tarihi eser görmek mümkün. Brüj küçük bir kent olduğu için çoğu müze ve kiliseleri bir gün içerisinde gezip bitirmek mümkün. Lakin anın, gotik ve masalsı atmosferin tadını çıkararak gezebilmek için turumu sindirerek yapmaya özen gösterdim. Sonraki durağımda kentin ikinci büyük meydanı Burg Meydanı'nda olan belediye binası, eski nüfus müdürlüğü ve Kutsal Kan Basilikası’nı ziyaret ettim. Binaların görkemi ve zengin mimarisi, meydanın dingin ve sade atmosferiyle büyük bir zıtlık oluşturmaktaydı. Yarısı buz tutmuş kanallarda yüzen kuğular, bu dünyaya ait olmayan bir peri masalının içinde hissettiriyordu. Kanal kenarında bulunan küçük bir restoranda yemek yedikten sonra günü tamamlayıp kendimi uykunun sıcak kollarına bıraktım. Brüj'de son günüm olduğu için sabahın ilk ışıklarında tekrar yola koyuldum. Brüj'ün envai çeşit meşhur çikolatalarından bolca aldıktan sonra kentin önemli sembollerinden birisi olan dantelleri inceledim ama çok pahalı oldukları için alamadım. Kendimi tekrar şehrin mistik sokaklarında kaybolmuş bir şekilde buldum. Kaybolmanın bu kadar keyifli bir halini daha önce hiç tecrübe etmemiştim. Girdiğim her sokak yeni bir masal diyarına açılan kapılar gibiydi. Sanki her an köşe başından Sindirella yada Drakula çıkabilirmiş gibi. Sokaklarda kayboldukça kendimi gerçek dünyadan kopmuş gibi hissettim. Ortaçağdan kalma mimari, gerçek olamayacak kadar güzel kanallar, yüzlerce yıllık kaldırımlar gerçek olamayacak kadar güzeldi. Ara sıra bisiklet görmesem inanabilirdim başka bir yüzyılda yaşadığıma. Geri dönüş zamanı geldiğinde içim bir hayli buruk bıraktım Masal Kenti Brüj'ü ardımda. Burnumda çikolata kokusu ve aklımda Brüj'ün muhteşem manzarası eşliğinde istemeyerek İstanbul'a geri döndüm ve kendime başka bir zaman tekrar bu peri masalını yaşamaya dair söz verdim. DENİZ CEBECİ EN ÇİRKİN GÜNDEM Taciz, tecavüz olayları maalesef çok gündemde bu sıralar. Hemen her gün haberlerde korkunç manzaralarla karşılaşıyoruz. Bir noktadan sonra içimiz kaldırmıyor artık. Ama hayatın gerçeklerinden biri maalesef, duymamış görmemiş gibi de yapamayız. İsyan ediyoruz, bu böyle olmamalı diyoruz ama sadece lafta kalıyor dediklerimiz. Bir türlü bu olaylara son verecek etkili bir yol bulamıyoruz. Kolay mı bulmak? Elbet de değil. Hadi biz uzaktan izliyoruz, peki ya bu mağdurların aileleri, onlar ne yapıyor? Kim bilir neler yaşıyorlar ama biz uzaktan anlayamıyoruz onları. Yaşadıkları acı içlerinde kalıyor. Fakat içlerinden bazıları var ki kabul etmiyor bu durumu, kendi acısından vazgeçiyor “Benim çocuğum yandı başkasının ki yanmasın” diyor ya da çevrenin yeterince ilgilenmediğini düşünüyor tek başına mücadele veriyor bir sonuca ulaşabilmek için. Bu uğraşlardan birini de iki dalda Oscar sahibi Three Billboards Outside Ebbing Missouri’de izledik. Acılı bir anne hem üzgündür hem de tehlikelidir. Çünkü evladının canını yakanı bulmadan içi rahat etmez. Hele de ortada tecavüze uğrayıp yakılan bir genç kız var ise. Hangi anne dayanabilir buna? Maalesef, ülkemizde o kadar çok şahit olduk ki. Münevver Karabulutlar, Özgecan Aslanlar, hatta son zamanlarda küçücük çocukların bile adını duyduk. Bu olaylar hep oluyordu da biz mi duymuyorduk bilmiyoruz. Ne yalan söyleyeyim sosyal medyanın bu olayların açığa çıkmasında ve geniş kitlelere ulaşmasında büyük payı var.İnsanlar seslerini duyurmak için sosyal medyaya başvurur oldu. Hatta bazen tacizcilerle aynı zihniyette olanlara da rastlıyoruz. Artık öyle tehlikeli oldu ki ortalık, sokağa çıkmaya korkar hale geldik. Bu insanları buluyor hapse attırmaya çalışıyoruz ki her zaman o da mümkün olmuyor. Adalet sistemimizde büyük bir sıkıntı var. Gerçi bir iki kişi hallolmuş neye yarar, koca bir ülkeyi, hatta dünyayı nasıl değiştirebiliriz? Tabii ki bir anda olabilicek bir iş değil bu. Herkesi terbiye etmek, eğitmek çok da kolay değil. Ama farkındalığı arttırmak daha kolay sanki. Three Billboards Outside Ebbing Missouri’deki annenin başvurduğu yol da tam olarak bu. Direkt suçluya ulaşmak kolay değil ve polise devredilen bir iş. Ama halkı harekete geçirmek? Bu bir amaca ulaşabilmek için en akıllıca yol. Çünkü arkanızda destekçiniz çok olursa genel düşünceyi değiştirebilirsiniz. Her zaman değişimden yana olmayan bir taraf da olacaktır. Düzenin bu olduğunu savunanlar, sizi haksız bulanlar. Tıpkı bu tecavüz olaylarında “O da etek giymeseymiş!” diyenler gibi. Mağdurda da suç arayan taraf hep olur maalesef, insanların zihniyetini değiştiremiyoruz. Belki sadece onları daha mantıklı düşünmeye itebiliriz. Bazı kalıplara o kadar çok girmişler ki o kalıplardan çıkmaya hiç niyetleri yok. Kendi başlarına gelse yine böyle mi davranırlar bilemiyorum. Uzakta olanlar hakkında yorum yapmak hepimiz için daha kolay çünkü. Fakat mağdurun açıkça belli olduğu bu gibi durumlarda hala onda suç aramak biraz vicdansızlık gibi geliyor bana. Böyle düşünenlerin yarın öbür gün kime ne yapacağını bilemeyiz çünkü. Başımıza ne geliyorsa bu zihniyetten geliyor. Taciz tecavüz vakalarının ülkemizde son dönemde sıkça görülmesini ülkenin bir sorunu olarak nitelendiriyordum. İnsanların nasıl yetiştirildikleriyle ilgili bir durum çünkü. Fakat Three Billboards Outside Ebbing Missouri’de gördüğümüz kadarıyla bu sadece Türkiye’nin sorunu değil tüm dünyanın sorunuymuş. Bize göre daha medeni olan ülkelerde bile yaşanabiliyor maalesef. Medeni olsun ya da olmasın bir insanın haklarını hiçe saymak başlı başına bir suçtur. Nerede olduğunun bir önemi yok. Dünyanın neresinde olursa olsun, ister küçük bir kasaba ister gelişmiş bir şehir. İkisinde de suç aynı suç. Keşke bu suç tamamen yok olsa ve daha fazla canlar yanmasa. Filmin başrolu Frances McDormand Oscar ödülünü alırken salonda aday olan tüm kadınları ayağa kaldırdı filminde de olduğu gibi kadının gücünü gösterdi. Tek bir kadın kafasına bir şeyi koyduğu zaman yoğun bir topluluktan daha etkin olabiliyor. Kalabalık bazen bir işe yaramaz. Onu harekete geçirmek için küçük bir kıvılcım gerekir. O kıvılvımı yaratacak olan da bir liderdir, hatta mümkünse bir kadındır. Bu tecavüzler, bu çirkin vakalar bir gün son bulacak ve eminim ki bu bir kadın sayesinde olacak. O günü merakla bekliyorum umarım çok uzakta değildir. Begüm KÖZOĞLUSANAT VE FARKINDALIKKüçüklüğümden beri hep çok uç hayallerim oldu. Hep ulaşılamaz olanı istedim. Bulunduğum ortamdan sıkılıp kaçmak istedim hep. Yeni hayatlara yelken açmak. Herşeyin yenisini tatmak. Dünyada birçok konuda farkındalık yaratmak. Aynı zamanda, dünyanın dikte ettiği üzere sadece maddi değerler için birbirleriyle savaşan, değerlerinden uzaklaşmış insanların bayağılığı, alışılagelmiş davranış kalıplarından çıkma korkuları beni sıkıyordu. Halbuki dünyadaki en gelişmiş varlık olan insanın yaratıcılığı ve hayal gücü eşsizdi. Fakat günümüz koşullarında hüküm süren değerler, insanları aslında doğalarında var olan özgünlükten, yaratıcılıktan ve tüm bunların yansıması olan sanattan uzaklaştırıyordu. İnsanlar sanatla ilgilenmeyi komik bulur hale gelmişti. Sanata ve sanatçıya verilen değer azalmıştı. Gerçekçi olmak gerektiğinde, belki sadece sanatla tek başıma bunu yapamayacaktım ama öyle şeylere sebep olmalıydım ki insanlarda farkındalık oluşturmalıydım. İnanıyorum ki beraber hareket edildiğinde ortaya çıkan sonuç, parçaların toplamından çok daha fazlası olacaktır.Aslında herkesin bildiği gibi, dünya zaten uzun yıllardır içler acısı bir halde ve diktatörler tarafından yönetiliyor. Ülkelerdeki engel olunamaz nüfus artışı, günden güne dünyada daha da büyük bir problem haline geliyor. Bir kişinin tek başına bu dünyayı değiştirmeyeceği gerçeği yadsınamaz, ama ya gerçekten farkındalık yaratmayı görev edinir, gün ve gün daha da çoğalarak birşeyler başarabilirsek? Sonuçta hayalini kurabildiğimiz olası gelecekler aslında gerçekleşebilecek de şeylerdir. Başta teknoloji olmak üzere politika ve ticaret zaten dünyayı her gün değiştiriyor ama dünya üzerindeki bu değişimin olumlu mu olumsuz mu olduğu konusunda asla hemﬁkir olunamıyor. Hemﬁkir olunsa bile dünyayı elinde tutan insanlar tarafından göz ardı edilip, masum insanlar bu yönde manipüle ediliyor. Bu yüzden de sanatla oluşturulabilecek değişim bu noktada önemli bir etkiye sahip. Sanatla birlikte geliştirdiğimiz kişiliğimiz veya oluşturulacak farkındalık projeleri algımızı geliştirebilir, daha fazla fedakarlık yapabilir, aynı projedeki başka bir insandan neden daha çok çalıştığını sorgulamadan, bu basit düşüncelerden sıyrılabiliriz belki. Duyarlılık seviyesi bir nebze artar, günümüz bencil insanının kalıplarından uzaklaşması sağlanır. Çok iyi bilinir ki fakir ve gelişememiş ülkelerdeki haklarından mahrum bırakılmış insanların haklarını daha çok dünyaca tanınmış insanlar savunur. Gerçek şu ki, sadece konuşurlar. Hiçbiri gerçekten o durumu anlayamayacaktır. Çünkü asla o konumda olmadılar hayatlarında. Konuşmak dışında gerçekten birşeyler yapmaya çalışan insan sayısı o kadar az ki, insanlar o kadar geleceklerinde sahip olacakları şeylere odaklanmışlar ki, bencil düşünceleri aşılamaz hal almış ve dünyada farkındalık oluşturmak da bir o kadar zorlaşmıştır. Ama birşeyleri değiştirmeye bir yerlerden başlar, küresel sanat projelerine katılabilir veya o projeyi oluşturan insanın ta kendisi biz olursak, işte o zaman asıl farkındalık ortaya çıkar ve dünyada birşeyler değişmeye, sorunlar, ayrımlar aşılmaya başlanabilir. Buna bir alternatif çözüm de müziktir. Müziksiz bir dünyayı hayal dahi edemezken, insanın hem ruhuna hitap eden hem hayatını şekillendiren bu büyülü şeyin aslında yine değişim yaratma konusunda ön sıralarda yer aldığını görürüz. Dünyanın birçok yerinde bu algıyı yaratmak için dünya sorunlarını konu alan konserler veriliyor. Aynı zamanda Londra gibi bazı modern dünya şehirlerinde sokaklarda piyanolar vardır. Bu, insanlardaki bazı olguların kırılması için kullanılabilir, aynı zamanda da piyano dinlemek üzere orada istemsiz oluşan topluluğa sanatla değiştirilmek istenilen dünya algısı aşılanabilir. Bu gibi projelere bir örnek “ Inside Out Project “ olabilir. Bu proje dünya çapında halen devam etmekte olan bir farkındalık yaratma projesidir. Başlangıcı ise graﬁti yazılarıyla aslında asıl farkındalığı sokaklara taşıma arzusudur. Sokaklarda gördüğümüz ve günlük hayatta çok da umursamadığımız ama istemsiz maruz kaldığımız graﬁtilerin aslında her birinin bir mesaja sahip olduğu düşüncesiyle, bu ve bunun gibi projelerle gerçekten sanatı kullanarak farkındalık yaratılabileceğini görürüz bu projede.Sonuç olarak, yaşadığımız dünyayı değiştirmek bizim elimizdedir ve bunu sanatla karıştırarak ortaya küçük veya büyük çaplı, gerçekten yaratıcı projeler çıkarabilirsek çoğunluğa seslenebilir, birşeylerin değişmesinde rol alır, asıl amaç olan farkındalığı sağlarız. Tüm bunlar bizim elimizde. Yapılması gereken artık birşeylerin sorumluluğunun ele alınıp harekete geçilmesi ve içinde yaşadığımız dünyanın daha sorunsuz hale getirilmesidir. Işıklara boğulmuş bir kasvet Şehrin kendini sessizliğin karanlığına bırakmış sokaklarındayım bu gece. Belki hüznünden belki sukunetinden susmayı seçmiş kaldırımlar. Saat gece üç olmuştur şimdiye; belki de insanlarından yorulduğu için sessizdir bu sokak, insanlardan ve savaştan. Hava soğuk, hafiften esen rüzgâr kulaklarımı acıtıyor. Bu yakıcı soğuktan yahut yalnızlığın verdiği tattan dolayı aşığım gece turlarına. Az önce yanımdan geçen bir kedi ve ışığı sokağa vuran bir iki dükkân dışında geceye meydan okuyan kimseler yok gibi. Belli ki uyuyor insanlar evlerinde. Perdeleri de kapalı evlerin. Ayakkabılarımın çıkardığı seslerin yankısından başka ses duyamıyorum boş sokaklarda. Derken geceyi aydınlatmayı başarmış bir kahve dükkânı çarpıyor gözüme. Büyük camlarından süzülen ışık değil de içerideki sıcak ortam aydınlatıyor sanki. Bu kadar az insan için oldukça büyük bir mekan yine de davetkar görünmüyor beşinci bir kişiye… Bir resmin içine girip onun dünyasından bir parça olmayı hep sevmişimdir; ince detayları ve karakterleri içinde kaybolabilmek hem ruhumu hem de zihnimi dinlendiren bir aktivite. Hem kitaplardan, şiirlerden ya da filmlerden daha gizemlidir resimler. Sana sadece bir parça verir. İster hayattan ister kurgudan olsun, bir “an” dır öylesine. Dünyası daha kapalıdır diğer sanat türlerine oranla ya da belki de dünyası anlıktır dersek daha doğru olur. Sadece o an ile var olmuştur, arkası dönük kahraman asla yüzünü göstermeyecektir mesela ve belki kendisi bile yüzünün nasıl olduğundan haberdar değildir. Ressamın o tuvale döktüğü hayallerin hepsine ulaşamasa bile insanlar; renkler, şekiller ve fırça darbeleri arasında kendi hayallerini bulur bazen. Bu hayallerin kimi huzur veriyor bana, kimisi daraltıyor ruhumu ama hepsi yeni dünyaların kapısını aralıyor bana. Bu sefer kendimi içinde bulduğum dünya ise Edward Hopper’in “Gece Kuşları” isimli yağlıboya tablosu. Çoğu kişiye göre tabloyu özel kılan pek bir unsur yok, sonuçta normal bir kafenin normal bir resmi gibi görünüyor. Fakat bu resim şu ana dek gördüğüm resimler arasında beni en fazla etkileyen resimlerden birisi. Bu etkileyiciliğinin nerden geldiğini tam olarak bilmiyorum, resimdeki kafe izleyiciyi dışarda tutmak ister gibi bir havada olsa da sanki resmin dokusu ve ruhu beni içine çekiyor. Düşünceleri arasında kaybolmuş bu gece insanları, dışarısı ne kadar karanlıksa inadına o kadar aydınlanan floresan lambaların tüm çabasına rağmen karanlığa ayak uydurmuş gibi kasvetli ve sessizler. Kafe sahibi, müşterisi olduğundan memnun ya da yorgun belki. Aynı bu koskoca kafenin 4 insan ile dolup başka kimseyi istememesi gibi, resim de ilk bakışta sade dursa da başka unsur istemiyor gibi. Dikkatli bakınca yokluk içinde ne kadar çok detay var: Kahve makinalarındaki kahvelerin ne kadar kaldığı bile gözüküyor. Belki ilk bakışta bıraktığı sadelik izleniminden, belki de aydınlıklar içindeki kasvetli ortamından bu tablo diğer çoğu tablodan daha gizemli geliyor bana. Acaba kalan kahveleri ne yapıyordur kahveci? Döküyor mudur ki? Döküyordur muhtemelen. Ne düşünüyor bu insanlar? Peki ya kafenin sokağa açılan kapısı neden yok yoksa bu kapısız bir kafe olabilir mi? Belki de kafe sahibi müşterileriyle sonsuza kadar orda yaşamaya mahkûm edilmiştir, kim bilir. Aslına bakarsanız karakterlerin düşüncelerinden ve hatta dökülen kahvelerin nereye gittiğinden daha çok Hopper’ın hislerini merak ediyorum. Hopper, Gece Kuşları’nı bir yerlerden esinlenerek mi yaptı yoksa hayal dünyasından kopup gelmiş fırça darbeleri bütünü müydü diye düşündüğümde öyle emindim ki kurgu olduğuna; gerçek bir kadefen esinlendiğini öğrendiğimde hayal kırıklığına uğradım diyebilirim. Yine de orda bulunmayı isterdim. Bir tablonun içinde yürüyüp nefes almak çok farklı olurdu eminim. Resim: https://www.edwardhopper.net/nighthawks.jsp Yağnur Işık ÇİFTCİ • 21602436 • MBG Gece Kuşları ( Nighthawks ) Sanatçı: Edward Hopper Yıl: 1942 Tür: Yağlıboya Boyutlar: 84,1 cm × 152,4 cm (33.1 in × 60.0 in) Konum: Chicago Sanat Enstitüsü, Chicago YANI BAŞIMDAN BİR HİKÂYE Ailemdeki herkesi çok severim, hepsi benim için oldukça kıymetlidir. Ancak babamın yeri bende bir başkadır. Babamı annemden daha çok sevdiğim ya da onunla daha iyi anlaştığım için değil bu durum; aksine çoğu konuşmamız küçük tartışmalarla son bulur. Babamın yerini bende ayrı yapan şey, ona duyduğum merhamet hissidir. Babamla yaptığım her tartışmanın sonunda içim ezilir; haklı da olsam yine kendime kızarım. Öyle ki, babama yapılan en ufak haksızlığı içime sindiremez, bana yapılsa üzerine kafamı yormayacağım şey babama yapıldığında bunu günlerce düşünür, mutsuz olurum. Peki babamı benim için bu kadar özel yapan bu merhametin, bu içten gelen üzüntünün sebebi ne? Daha çocuk yaştayken annesini kaybeden babam, babasının başka bir evlilik yapmasıyla küçük yaşta evden uzaklaştırılmış ve zor bir hayat geçirmiş. Üzerinden yıllar geçen çocukluk ve gençlik anılarını şimdilerde gülümseyerek anlatsa da duyduğum her hikâye içimi biraz daha burkar. Filmlerde izlediğim, kitaplarda okuduğum o üzücü hikâyeler aslında yanı başımda olan bir insanın başından geçen olaylarmış der, farkına vardığım bu gerçeklikle bir kez daha sarsılırım. Beni üzen bu hikayelerin hepsi bir yana, asıl içime işleyen durum ise çok daha başkadır: babamın baba hasreti. Çoğumuzun çevresinde baba hasreti çeken, babasını kaybetmiş insanlar vardır. Bana göre, sevilen bir kişinin kaybı ne kadar acıysa, sevdiğiniz kişi hayattayken ona hasret kalmak da en az o kadar acıdır. Babamın babası, yani dedem hayatta olmasına rağmen görüşmedikleri için babam sevdiği insan hayatta olmasına rağmen hasret çeken insanlardan. Bize belli etmemeye çalışsa da babamın bu özlemi ve bundan duyduğu üzüntü benim için her zaman bir yara olmuştur. O, her “babam” dediğinde benim içim bir kez daha sızlar. Size babalık etmemiş, sizi küçük yaşta evden atmış bir insan babanız olabilir mi? Babalık sadece genlerden gelen bir şey midir, yoksa emekle mi olur? Çocukluktan çıkıp da aklım insan ilişkilerine ermeye başladığından beri aklımı kurcalayan bir soru olmuştur bu. Aynı zamanda babalığın önemini anlamamı sağlamış ve babamı benim için çok daha özel yapmayı başarmıştır. Benim için bu kadar önemli olan “babalık” konusunda okuduğum bir kitap bu konu hakkında daha da detaylı düşünmeme sebep oldu. Orhan Pamuk’un Kırmızı Saçlı Kadın1 isimli kitabında işlenen baba-oğul teması ve konuyla ilgili anlatılan hikâyeler beni kendine çekmeyi başardı. Babası sebepsiz yere evi terk eden ana karakter Cem’in genç yaşında babasız kalması ve ilerleyen yıllarda çocuk hasretiyle yanarken aslında tıpkı kendisi gibi babasız büyüyen bir oğlu olduğunu öğrenmesi… Cem’in baba hasretini dindirmek için babası yerine koyduğu ustasının, yıllar sonra oğlu için de aynı yere konması ve ona da babalık etmesi... Bir başka okuyucu tarafından tesadüf diye nitelendirilip geçilebilecek bu noktalar benim için oldukça can acıtıcı oldu. Kitap boyunca işlenen baba hasreti ve bunun getirdiği sonuçlar bana çok da uzak olan şeyler değildi. Yıllardır dinleyerek büyüdüğüm hikâyelerin bir benzerini de Orhan Pamuk’un kaleminden okumuş oldum. Kitap bittiğinde kendimce vardığım sonuç ise babalığın emeğe dayandığı, sadece biyolojik açıdan baba olunamayacağı oldu. Zira ben, beni gözünden sakınıp emek vererek büyüten babama en ufak bir zarar gelmesini tasavvur dahi edemezken; Cem’in oğlu babasına olan öfkesiyle onu kör edip öldürebiliyordu. Yıllardır aklımdaki soruya aradığım cevabı belki de bu sayede bulmuş oldum. Emek olmadan, sevgi vermeden baba olunmazdı. Bunu daha da netleştirmiş olmanın 1 verdiği huzurla babama olan sevgimi bir kez daha fark edip onun yanına gitmek ve biraz sohbet etmek için odamdan ayrıldım. Sonu belki de yine bir tartışmayla bitecek ama yine de içinde kocaman bir sevgi barındıran bir sohbet için… Emin Onur Karakaşlar 2 KAYNAKÇA 1Pamuk, Orhan. Kırmızı Saçlı Kadın. Yapı Kredi Yayınları, 2016. Baskı. 3 Kendini Okumak Ah, çok sıkıldım! Anlayamamaktan kendimi, bilememekten doğruyu, yanlışı ve bulamamaktan cevaplarını sorularımın… Çok okuyorum, harika şeyler öğreniyorum, gerçekten keyif de alıyorum ama beceremediğim bir şey var: Kendimi okuyamıyorum henüz. Belki de bir insanda olabilecek en büyük eksiklik bu. Fakat pes etmiyorum elbette, deniyorum her gün yeni bir şeyler. Düşüneyim bir, ne yapabilirim acaba bugün okuyabilmek için kendimi? Yeni bir yere gideyim bari. Tertemiz bir nehir aksın ve bir ormanın içinden geçsin yolum. Sincaplarla kuşlar oyunlar oynasın, ben de izleyeyim onları. Kaçmasınlar. Bakalım birbirimize, anlayalım gözlerimizden kaç parçaya ayrılmış hayatlarımız. Bilelim ki hepimiz aynı canı taşıyoruz. Evet, bedenlerimiz ve vücut fonksiyonlarımız farklı olsa da… Sanırım sesli düşündüm. Kardeşim yaklaşıyor ve dudakları aniden açılıyor: — Şöyle güzel de koksun her yer olmaz mı ağabey? Bıktım ben bu kirli hayatlarımızdan. Temizi özlüyorum. — Tabii ya. Bir nebze arınsak şu pisliklerden ne kadar hoş olur. Lalelerle, papatyalarla dolsun taşsın etrafımız. Sen de gelsene benimle, var mı işin? — Yok, ağabey, elbette ayağına dolanmak işten sayılmıyorsa (hınzırca gülerek söylüyor). — … Yaratıcı, özgün bir şeyler yapmalıyız aynı zamanda. — O niyeymiş? — Bir yazının karakterleriyiz şu an da o yüzden. — Cidden mi? Neyse ki film değilmiş. Beni göremezler. — Evet, ama senin yaşadığını yaşarlar. Yetmez mi dersin? — Sahi ya, haklısın! Peki, kim okuyacak bizi ağabey? Yani bizden başka kim okuyacak bizi? Son cümlesi şok etkisi yarattı bende kardeşimin. O da anlamış olacak ki bana o çok nadir bilge gülümsemesiyle karşılık veriyor. Sanki biliyor içimdekileri, o da istiyor okumayı kendini. Yoksa o başardı mı? Cesaret edemiyorum sormaya, geveliyorum ağzımda bir şeyler: — Bizim Türkçe öğretmeni var, o okuyor. Yazık kadıncağıza! Şu rezil yazıları okumak zorunda kalıyor. — Ağabeyim adına özür dilerim öğretmenim. Kafası kalın biraz, mazur görün lütfen (fısıldayarak konuşuyor). — Ne fısıldıyorsun orada, şu çorabını değiştir de gidelim. Leş gibi kokuyor! Yolculuğumuz kısa sürede bitiyor. Bu arada kardeşimin sözlerini göremeyeceksiniz artık. Başka konuşma olmayacak çünkü artık aramızda. İkimiz de tadını çıkarıyoruz bu güzel yolculuğun, susuyoruz. Belki içimizden kendimizle konuşuyoruz sadece. Bu yüzden, kendi adıma konuşuyorum artık. Kardeşim ne hissediyor tahmin dahi edemiyorum. Ne yapalım, benimle idare edin artık. Zihin yolculuğumuz sona eriyor artık, birbirimize bakıyoruz kardeşimle. Buradan kendimizi okumayı, anlamayı öğrenmeden dönmek yok! İlk adımımı atıyorum: “Nereye geldim ben böyle? Sanki başka bir boyuttayım. “ Çok farklı şekiller görüyorum etrafımda. Bir sağa koşuyorum, bir sola. Burası hiç dünyaya benzemiyor. Sürekli doğuya gidersek dünyayı turlamıyor muyduk? Burada öyle bir şey yok. Bir sınır buldum çünkü. Uzay gibi, ama değil. O kadar karanlık ki siyahı özletti bana. Anlayamıyorum, nereye geldim yine. Yoksa düz dünyacılar haklı mı? Ah, hayır. Saçmalıyorum tamamen. İlk tahminim doğruydu. Başka bir boyuttayım! Hani kendi dünyamızda dördüncü boyutu anlayamayız, göremeyiz ya burası da aynen öyle. Bir saniye, bir şeyler oluyor. Tüm görüş alanımı bir gölge kaplıyor aniden. Üstünde gezindiğim yüzey hareket ediyor. Koşuyorum tüm gücümle. Yüzeyin ucuna geliyorum, yüzey havalanıyor, takla atıyor. Son anda ezilmekten kurtuluyorum. Artık yeni bir yüzey üzerindeyim. Nereden mi anladım? Önümdeki garip şekilli şeyler değişti çünkü. Kendileri değişmedi ama yerleri kesinlikle. Bekleyin bir dakika, siz de anladınız mı? Evet! Bu bir kitap! Kitabın içindeyim. Vay be, inanılmaz! İlk iş zıplamaya başlıyorum. Bir “r “ harfi gördüm tutunuyorum ucuna, başlıyorum tırmanmaya. Neyse ki el yazısıyla yazılmış kitap, biraz da düzensiz. Normalde dayanamam fakat şimdi merakımı gideriyorum bu sayede. Harflerden harflere bir yol izliyorum. Öğreniyorum ki kitabın adı Kendine İyi Davran Güzel İnsan. Yazar ise Beyhan Budak. Daha sonra, bir büyük harf bulup üstüne çıkıyorum. Okuyabiliyorum tüm cümleleri buradan. Ah, ne muazzam bir görüntü bu! Beyhan ağabeyin birbirinden güzel cümleleri gözlerimin önünde serili duruyor. Yalnız bir tanesi var ki beni benden alıyor: “Çok fazla susuyorsan bağırmaman gereken yerde bağırırsın “(Budak 42). Bu cümleyi okuduktan sonra olduğum yere çöküyorum. Şok etkisi yaratıyor bende. Derin düşüncelere dalıyorum. Çocukluğuma, ergenliğime gidip geliyorum. Aniden dank ediyor kafama: Ben çok fazla değil, her zaman susuyormuşum, acıyormuşum kendime. İnandırmışım kendimi zayıf olduğuma. İnsanlar bağırıyormuş bana, ben susuyormuşum, âşık oluyormuşum yine susuyormuşum ve en acısı şükretmek yerine ağlıyormuşum. Onu bile susarak… Kardeşim de beliriyor uzaklarda, şüphesiz aynı düşüncelerle. Bu sefer susmuyoruz, doğru yerde bağırıyoruz kardeşimle birlikte: “Susmayın, şükredin! Arayın doğruyu, yanlışı. En önemlisi de okuyun sevdiğiniz kitapları ama unutmayın kendinizi okumayı. Şöyle bağırarak ve içten… “ Kaynakça: Budak, Beyhan. Kendine İyi Davran Güzel İnsan. Destek Yayınları. 2019. 1. Baskı Sümeyye SÖNMEZYURT 21501156 TURK102-2 Ali Turan GÖRGÜ MODAYA UYGUN AŞK Tanıdığım çoğu insan, özellikle yaşıtlarım, aşkı hayatlarının önemli bir parçası olarak kabul ediyorlar. Bunu, hepsinin mutlu bir ilişkisi olduğu için ya da hepsi aşkından öldüğü için söylemiyorum fakat aşkı mantıksız bulduğunu söyleyen arkadaşlarım bile mutlu bir çift gördüklerinde aşıklara özeniyorlar. Bence, ellerinde balonlarla sahte gülücükler atıp sosyal medyada yüzlerce fotoğraf paylaşan çiftler de; normalde “bir de sevgiliye zaman ayıramam” demesine rağmen mutlu bir çift görünce kıskanmadan edemeyenler de gerçekten birini sevmeye ya da birine değer vermeye değil; onlara çok cazip ve ilgi çekici gelecek şekilde tanıtılıp pazarlanan “aşk” kavramına yakınlık duyuyorlar. Öyle ki kimisi aşkı yaşama amacı yaparken kimisi de duyduğu aşk yüzünden acı çekiyor. Ben bu iki uç tutumu da gerçekçi bulamıyorum. Birini çok sevip, ona çok değer verebiliriz tabii bu olağan bir durum lâkin; bu aşkı “o olmazsa bir dakika bile nasıl geçirebilirim” ya da “ben artık onsuz yaşayamam” gibi alışılmış ve samimiyetsiz söylemlerle bir saplantı haline dönüştürmemeli. Farkında olmadan söylense de bu cümleleri söyleyen kişi, benliğinden tamamen ödün veriyor ve kendisini sadece karşısındaki insanla anlamlı bulduğunu savunuyor. Muhtaç olduğunu ve kendini karşısındaki kişiden daha aşağıda gördüğünü kabul ediyor. Bir yerden sonra da bu özgüvensizlik olarak geri dönüyor. Herhangi bir ayrılık ya da kavga sonrası “sen beni bırakıp gidiyorsun ama ben sensiz yaşayamıyorum diye ağlayarak ya da hastanelerde serumla fotoğraflar atıp yalvarmaya başlıyorlar. Bu olayları anlatırken genelleme yapıyorum çünkü bu davranış biçimi bir klasik halini almış durumda. İnsanlar da böyle acı çeken birini gördüklerinde; asıl olması gerekenin bu olduğunu, kendilerini en ufak bir tartışmada paralamanın aşklarını ispatlamadaki en önemli aşama olduğunu düşünmeye başlıyorlar. Böylelikle bu depresif ve saplantılı aşk hikâyeleri hızla artıyor. Aynı şekilde “işte aşık oldum” dedikleri kişiyle mutluyken de bunu pahalı hediyeler alarak; sosyal medyada fotoğraflarının altına kalpli, gülücüklü yorumlar atarak; kısaca bu sevgiyi sürekli başka insanlara kanıtlamaya çalışarak yaşıyorlar. Çünkü herkesin yaptığı ve bir şart gibi görülen davranış şekli bu. Aşk yüzünden acı çekenlere gelecek olursam; onlar da çoğunlukla üç haftalık ilişkilerinin ardından ortalığı velveleye verenler, sosyal medyada her gün en az iki tane “ayrılık acısı çekiyorum” temalı fotoğraf paylaşan, yeni bir ayrılık şarkısı çıksa da kendimi daha fazla acıya sürüklesem diye bekleyen kişiler oluyor. Bu “keder dolu” yaşamlarına ara verip; dışarı çıkmayı bırak, aileleriyle muhabbet kurmaya bile gerek görmüyorlar. Okula gitmeyi, ödev yapmayı hiç saymıyorum bile… Kısaca onlar da; ergenlikten ya da derslerindeki başarısızlık korkusundan doğan içe kapanıklıklarına ya da tembelliklerine bir bahane olarak “imkânsız aşk”larını sunuyorlar. Hâlbuki bu yaygın düşüncelerin aksine, aşk ille durdurulamaz bir tutku; karşındaki insana kendini adama; yoğun acılar yaşama anlamına gelmemeli. Üzerek, kırarak, en küçük bir kavgada bırakıp giderek, sadece kendi çıkarlarını gözeterek herkes seviyor artık. Fakat “ben aşığım” diyen insanın öncelikleri modaya uygun bir aşk yaşamak yerine; karşısındakine değer verme, sevgi gösterme, karşındaki insanın hayatını elinden geldiğince kolaylaştırıp, ona karşılaştığı zorluklarda destek olabilme olmalı. Bahsettiğim gibi narin aşk Sümeyye SÖNMEZYURT 21501156 TURK102-2 Ali Turan GÖRGÜ hikâyelerinin en güzel örneklerinden biri de tabii ki Orhan Veli ve Nahit Hanım’ın gizli yaşadıkları aşkları. Orhan Veli sevgilisi için: “Bir de sevgilim vardır, pek muteber; / İsmini söyleyemem, / Edebiyat tarihçisi bulsun.” demiş. Uzun yıllar sonra Orhan Veli’nin Nahit Hanım’a yolladığı mektupların toplanması sayesinde aşklarına en azından Orhan Veli’nin gözünden de olsa tanıklık edebildim. Mektuplardaki yaklaşımın naifliği ve sadeliği beni özellikle etkiledi. Yeri geliyor Nahit Hanım’a yeterince sevgi göstermediği için sitem ediyor, yeri geliyor Nahit Hanım’ın gönlünü almaya çalışıyor. Hatta onun yerine askerlik başvurusu yapması için kimlik kartını yollayıp, önceden siparişini verdiği fotoğrafları almasını bile rica ediyor Nahit Hanım’dan. İlişkilerinde özlemini duyduğumuz bir doğallık var. Bu doğallığın yanı sıra beni etkileyen bir başka olay da ne olursa olsun Orhan Veli’nin her mektubunda Nahit Hanım’ı ne kadar sevdiğinden ve özlediğinden bahsetmesi; bu özlemi ve sevgiyi ne kadar yoğun yaşadığını anlatırken bile saygılı tutumunu kaybetmemesi oldu. Orhan Veli zaman zaman bir mektubu bile yollayamayacak kadar parasız kalmasına rağmen, aralarındaki uzak mesafeye rağmen birbirlerini kırmadan, üzmeden, destek olmaya çalışarak sevdiklerini gördüm. Bu da günümüzdeki aşk algısı ile olması gerektiğini düşündüğüm hali arasındaki çizgiyi belirginleştirdi. KAYNAKÇA Orhan, K. (2015). Yalnız Seni Arıyorum. İstanbul: Yapı Kredi Yayınları. BİLGE BALCILAR KAFANDAN GEÇEN SESLERE KULAK VER İnsanları ne yönetir? Hareketlerimizi, tepkilerimizi nelere bağlı olarak veririz? Hani hep bir soru vardır ya kararlarını beyninle mi alırsın yoksa kalbinle mi? Ve insanlar sanki bu şekilde ikiye ayrılırmış gibi farz edilir. Aslında böyle bir ayrım yok duygular birlikte çalışır. Bir karara mantıken varmak da içgüdüsel bir yönelim değil mi zaten? Hatta çoğunlukla korunma içgüdüsü yani korku duygusuna bağlı olarak gelişir. Her insan duygularının kontrolü altındadır. Ama bunu sadece sevgi veya üzüntü gibi klasikleşmiş terimlerle sınırlamamak lazım. Verdiğimiz her tepkinin analizini yapsak aslında hepsinin bir sebebe dayalı olduğunu anlayabiliriz. Belki bu sebep kafamızda derinlerde bir yerde gizlenmiş belki de bariz bir şekilde kendini gösteriyor olabilir. Ve her zaman bu sebepler de duygulara bağlıdır. Sanki dokunulduğunda harekete geçen sensörler gibi düşünün. Bir olay hangi içgüdümüzü tetikliyorsa artık daha çok o duygunun kontrolü altında hareket ederiz. Çoğunlukla bilinçaltında istemsizce gerçekleşen bu olay aslında hayatımızın her anında farklı şekillerde su yüzüne çıkar. Ve işler dönüp dolaşıp duygulara bağlanır. Her hangi bir yerde saniyelik bir şey gördünüz diyelim. Siz bunu algılayamasanız bile beyniniz kaydeder. Sanırım bu kuramı çoğunuz duymuştur. Üzerinden çok zaman geçmiş bir anı bile bir gün gelir hareketlerinizi etkileyebilir. Tıpkı örnekteki gibi kafanızın derinlerinde unutulmuş gibi gözükse de aslında varlığını sürdüren bir an. Karakter oluşumu bu şekilde olmaz mı zaten? Tek bir duyguya bağlı değil aslında. Birçok duygunun kontrol ettiği bir bilinçaltına sahibiz. Kafanızın içinde küçük bir münazara hayal edin. Sizin birbirinden çok farklı özelliklere sahip alt birimleriniz ya da kişiliklerinizin münazarası. Aslında ne kadar karışık bir yapıya sahibiz. Ve insanları davranışlarına göre kalıplara koymak oldukça saçma oluyor bu durumda. En ufak bir mimiği bile birçok düşünce belirlerken nasıl tek bir kalıbın içine koyabiliriz insanları. Aynı şey duygular içinde geçerli. Korkuyu düşünün mesela ilk düşünülen olumsuz bir duygu olduğu değil mi? Korkuya insanları harekete geçmekten alıkoyduğu yani sınırlandırdığı için olumsuz bakılır. Ama korkunun bizi birçok tehlikeden, yanlış kararlardan kurtardığı doğru değil mi? Hiç bu açıdan bakmış mıydınız? Farklı pencerelerden bakıldığında ne kadar çeşitli anlam çıkıyor. Bir duygunun bile işlevine kesin kararlar verilemezken yapısı gereği birçok duygu tarafından yönetilen insan ruhuna nasıl bir kalıp biçilebilir? Ronnie Del Carmen’ in yönetmenliğini yaptığı INSIDE OUT filmi Riley adında bir kızın kafasında geçiyor. Hiç bir insanın kafasının içini görmek istediniz mi? Bu film aslında olayların nasıl geliştiğini birazcık da olsa anlamanız için oldukça eğlenceli bir anlatıma sahip. Sadece uyanıkken de değil. Rüyalarımızda bilinçaltımızın kontrolü altındayız. Senaryosunu önceki yaşanmışlıklarımızdan kişilikleri oluşmuş duygularımızın yazdığı. Bazen hemen gösterime giren bazense gelmesini heyecanla beklediğimiz bir film gibi. Daha önce tanımadığı birini rüyasında gören var mı aramızda? Eminim vardır ve anlam verememişsinizdir belki de üzerine düşünmemişsinizdir. Duyguların kafamızda kişilikleri varmışçasına çalıştığından bahsetmiştim. Bu işte rüyalarda görülen tanınmadık yüzler duyguların vücut bulmuş halidir. Aslında tanırsınız çünkü o sizin bir parçanız ama farkına varmazsınız. Rüyalarda görülen her şeyin bir anlamı olduğunun da güçlü bir kanıtı bu. İnsan psikolojisinde her hareketimizin her tepkimizin ne çok şeye bağlı olduğunun da tabii. Fark etmemek de normal aslında hayatta o kadar çok şeyle uğraşmak zorunda kalıyoruz ki bazı şeyler sorgulanmıyor. Ama kendini tanımanın ve insanları sınıflandırmamanın süreci bu psikolojik analizlerden geçiyor. Hiçbir yapı basit değildir. Özellikle de insanlar. Farklı benliklerinizi keşfe çıkmanızı tavsiye ederim ben. İç Kale ve Özgürlük Anlayışı / Sümeyye Küçük Tarih boyunca insanların hayatlarını şekillendiren en önemli etken özgürlük olmuştur. Kimi insan özgürlüğünü zorluklar karşısında mücadele ederek kazanmaya çalışsa da; kimisi kendi iç dünyasına çıktığı yolculukta bulmaya çalışır. Stefan Zweig de özgürlüğünü Montaigne gibi kendi iç dünyasında arayanlardandır. Zweig, Montaigne adlı denemesinde Montaigne‟in hayatını çocukluğundan ölümüne kadar ele alarak onun özgürlük anlayışını ve kendini bulma çabasını anlamaya çalışmıştır. Montaigne insana her yaşında hitap edebilen, seslenebilen bir yazardır. Eserleri her okunduğunda farklı anlamlar sunar okuyucuya. Montaigne din savaşlarının hüküm sürdüğü bir zamanda kendini şatosundaki kulenin çalışma odasına hapsetmiş, kitapların arasında kendini sürekli yazmaya ve okumaya adamıştır. Seçtiği bu yaşam biçimiyle Montaigne karşılaştığı zorluklar karşısında dünyadan elini eteğini çekip vurdumduymazlık yerine, kendi iç kalesinde, kendi benliğini kaybetmemek uğruna bir savaş vermiştir. Montaigne' in de belirttiği gibi “Dünyanın en önemli şeyi, insanın kendi kendisi olmayı bilmesidir” ( Montaigne 81). Montaigne‟in bütün meselesi kendisi olmaktır. Kendisi olmayı bilmeyen, kendi benliğini tanımayan bir birey karşılaştığı zorluklar karşısında ilk insani değerlerini ve kendisini kaybeder. Aynı zamanda Montaigne „in asıl amacı ve zevki kendini bulmak değil aramak eylemidir. Kendisine “Ben kimim?” diye sorular yönelterek kendini aramaya koyulur. Kendisini gözlemler, inceler ve kendi iç sesine kulak verir. “İnsana dair her şeyi önce insandan yola çıkarak sorgulamak ne kadar doğru bir yöntemdir?” sorusuna cevaptır Montaigne'in denemeleri. Montaigne düşüncelerini ve eserlerini başkalarına yardımı dokunsun diye değil üretmemiştir. O aradığını kendisi için aramış yazmış ve okumuştur. Ancak kendini anlamak için yazmaya başlamasına rağmen Montaigne kendisini derinden tanıtan eserler bırakmamıştır arkasında. Montaigne ne babasının ona sunduğu eşsiz eğitim fırsatlarından ne de ona sunduğu ün ve servetten mutludur. Onun için ün, servet, ailesi, karısı ve hatta sayısını ve isimlerini bile bilmediği çocukları birer ayak bağıdır. Tüm bunlar Montaigne için olağanüstü önemli kişiler değildir. Babasının ona sunduğu ün ve servet ise sadece kendi benliğine ve özgürlüğüne kavuşmak için kullandığı bir araçtır sadece. “Krallığım” diye nitelendirdiği kütüphanesindeki kitapları ise ona hizmet etmekle yükümlüdür ve beğenmediği kitapları okumamakta özgürdür. Genç yaşlarında sadece böbürlenmek ve kendini göstermek için okumuş, ilerleyen dönemlerinde bilge olmak için ve şimdide ise sadece canı istediği için okuduğunu belirtmiştir Montaigne. Zweig‟a göre bu Montaigne‟in kitaplarla kurduğu özgürlük ilişkisidir. Montaigne için dünyayı daha özgür yapabilecek kişiler sadece kendi özgürlüğüne sahip çıkabilenlerdir. Bu yüzden Montaigne aradığı özgürlük yolunda kitapları kendisine yoldaş seçmiştir. Montaigne'e göre insan kendini bir kargaşa döneminin içinde bulduğu zaman dünyayla ilgilenmemelidir. Çünkü onu ne değiştirebiliriz ne de daha iyi kılabiliriz. İnsan sadece kendisiyle ilgilenmeli ve kendi içinde kurtarılabilecek ne varsa onu kurtarmaya çabalamalıdır. Başkaları yıkmaya çalışsa da, bizler onarmaya ve aklını tüm bu sorunlardan korumaya çalışmalıyız. Hatta kendin için ayrı bir dünya kurup kendini asıl dünyaya kapatmak kendi benliğimiz için en gerekli olanıdır. Bu yüzden Montaigne‟in iç kalesi dokunulmazdır. Dışarıdan hiç kimse içeri giremez ve kendini arama eylemine müdahale edemez. Montaigne kendini arama eyleminde kendine bir başkası gibi bakar, dinler ve gözlemler. Ancak Montaigne sadece kendi benliğine dönerek dış dünyadan, siyasetten, ailesinden ve günlük işlerinden uzakta aradığı özgürlüğün kendisini kaçtığı sıkıntılardan uzaklaştırmadığını görmüştür. Kendi benliğini bulmak için kapandığı ve kimsenin girmesine izin vermediği kulesi, özgürlük için çıktığı bu uzun yolda onu işine yaramamıştır. Kulesine kapandığında, aşağıdan gelen birbiriyle kavga eden insanların çıkardığı gürültülerin ve günlük hayatın bitmek bilmeyen işlerinin kafasını kurcalayacağını bilmektedir. Uzun süren içine kapanıklık döneminden sonra, Montaigne iç dünyasından sıyrılıp, yeniden dünyaya dönmeye karar vermiştir. Buraya kadarki bütün açıklamalar göz önüne alındığında, Montaigne sadece kendi iç dünyasında, kendi benliğini ve özgürlüğü aramamış, ölümünden sonrada birçok yazara, filozoflara ve insanlara rehber olmuştur. Yazar Stefan Zweig de yaşadığı, karşılaştığı zorluklar karşısında Montaigne‟i anlamaya çalışmış ve dayanamadığı yerde Montaigne gibi hayata eşiyle birlikte son vermeye karar vermiştir. BETÜL KOCAMAN AŞK BU OLSA GEREK Nâzım Hikmet Ran siyasi inançları yüzünden defalarca tutuklanmış, yetişkinliğe eriştikten sonra yaşamının büyük bir bölümünü hapiste veya sürgünde geçirmiş “Romantik Komünist” olarak tanımlanan şair aynı zamanda oyun yazarı, romancı ve anı yazarıdır. Aşk aslında bir çiçeğe, böceğe, doğaya, gökyüzüne, denize, anaya, babaya, yeryüzüne kısaca her şeye, herkese duyulabilecek kadar uçsuz bucaksızdır. Fakat aşk kelimesini duyduğumuz andan itibaren ilk akla gelen karşı cinstir. Bende çevremde hayal ettiğim kadar büyük aşklar göremediğim için onu kitaplarda arıyorum. İşte okuduğum kitapların en güzellerinden birisi olan âşık olmadan yaşamayı yaşamak saymayan Nâzım Hikmet Ran’ın Piraye’ye Mektuplar’ ı aşkı en güzel, en derin, en samimi anlatan, ilmek ilmek işleyen satırlardır. Kalemine hayran olduğum Nâzım Hikmet Ran Piraye’ye olan aşkını en ince detaylarına kadar bizlere miras bırakmıştır. ‘Seni nasıl seviyorum biliyor musun?’ şiiri ile yaşamak için Piraye’sine ihtiyacı olduğunu keskin bir dille anlatıyordu Nâzım. Bu kitap bana hiçbir duyguyu anlatmak için öyle şaşalı kelimelere gerek olmadığını, içten ve canı gönülden yazılan kelimelerin hislerimize daha samimi bir şekilde ayna tutacağını gösteriyordu. Mühim olan ifade ediş tarzıydı. ‘ Yine ömrümün tek manası var: ziyaret günlerini beklemek.’ Bu duyguyu öyle güzel anlıyorum ki yılları, ayları dakikalara sığdırmak, ne zor zanaat. Sonra o dakikaların şimşek hızıyla bitmesi… Piraye’ ye güneşi görmeden yazılan mektuplar içimizi ısıtan ‘ah keşke bizde böyle bir aşk yaşasak’ dedirten cinsten. Kendi tabiriyle lanet adam duygularını coşkuyla yaşayan ve aktaran biridir. “ikimizde biliyoruz sevgilim, öğrettiler” diye başlayan şiirinde açlığı, yokluğu, her türlü zorluğu birbirleriyle paylaştıklarını böylece acılarını azaltmaya çabaladıklarını gördüm. Âşık olduğum insanın acı çekmesini istemem, göz göre göre buna seyirci kalmaktansa yaralarını sarmaya çalışırım. “ O şu anda ne yapıyor, şimdi, şimdi?” şiirinde Piraye’nin her halini, her şeyini düşünüyor hayal ediyor, aşkıyla yaşadığı anıları bir türlü BETÜL KOCAMAN peşini bırakmıyordu, O’nun ile yatıp kalkıyor, O’nun ile ısınıyordu. Hapishanede iken insan nasıl düşünür aşkı, sevdayı diyenler aşkın zamanı ve yeri olmaz ”Geceleri uyku tutmuyor, Kabahat sende! Beni uyutmuyorsun. Davacıyım senden ” der Nâzım. Kitabı okurken o kadar çok kıskandım ki sanki Nazım o satırları bana yazmıştı. Satırları sindire sindire bu hissiyatla okudum çünkü bende Piraye gibi mektuplarımı aşkımın bana yaptığı sandıkta saklardım. Okuduklarım karşısında gözlerimin buğulanmasına engel olamadım, ağlamaktan nefessiz kaldım. Hele bazı satırlarını ben yazmış gibiydim. “Kitap okurum: içinde sen varsın, şarkı dinlerim: içinde sen”. Yediğim yemekte O’ da seviyorsa, şarkının bir sözü O’nu anlatıyorsa, baktığım bir yerde O’nun ile olmuşsam, giydiğim bir kıyafeti O beğenmişse daha bir sürü şey aşkımı aklıma getirmeye yetiyor. Yazar her kadının tatmak istediği bu duyguyu en özel şekilde yaşatanlardandır. Dünyadaki en güzel histir sevdiğin tarafından sevilmek. O’nun mısralarında özleyen, seven, kıskanan, umutla bekleyen yalın bir adam var. Ama bir gerçek vardı ki kitap kadınların erkekler gibi yaşananları bir çırpıda söküp atamadığını gösteriyordu. Oysaki onların aşkları daha doğrusu Nâzım’ın aşkı hastanede son bulurken erkeklerin ne kadar çabuk unutabildiğini, yeni limanlara yelken açmaya her an hazır olduklarını, duygusallığın kadınlara neden bu kadar yakıştığını anlıyorum. Piraye mi? O ölene dek Nâzımdan başkasını sevmedi bütün kadınlar gibi, benim istediğim gibi hatıralarına ölene kadar sahip çıktı. Belki de bana hiçbir zaman böyle satırlar yazılmayacak ama bu yaşadığım sürece hayallerimin peşinde koşmama engel olamayacak. Ve aşkıma sesleniyorum: Bana Nâzım gibi gel ama hiç gitmemecesine… ÖLÜMSÜZLÜĞE UYANMAK Tüm insanların ortak ve en büyük korkusu: ölüm. Ve en büyük istekleri:ölümsüzlük. Yazar Jose Saramago bu iki kavramı, taban tabana zıt olan bu iki kavramı kitabında öyle bir işlemiş ki insan iki kavram arasında bocalıyor ikisinin de insanlık için iyi mi kötü mü olacağına karar veremiyor. Ölüm hepimiz için doğanın bir kanunu ve evet bundan kaçış yok biliyoruz. Ama içimizde o bitmek tükenmeyen bir dürtü , istek var: ölümsüz olmak, sonsuz bir hayat yaşamak. Çünkü bu dünyaya çok bağlıyız çünkü bu dünyada, kopamayacağımız bir daha görmeme düşüncesi bile bizi kahreden insanlar var; onlarla yaşanmışlıklarımız ve yaşayacaklarımız var. Saramago da bize bir iyilik yapıp onun dünyasında da olsa o duyguyu yaşamamızı istemiş ve aslında bunu yaparak biz insanların ne kadar yanıldığını, ölümsüzlüğün sanıldığı gibi sonsuz mutluluk değil de ; sonsuz acılar, ıstıraplar, hastalıklar manasına geldiğini gözler önüne sermiş. Adı bilinmeyen bir ülke kurgulamış yazar.Zaten kitabı okurken adının ne olabileceğini hiç düşünmedim çünkü daha çok kimsenin ölmemesi fikri düşüncelerimi meşgul etti. Kitabın daha ilk cümlesinden insan nasıl bir dünyaya gireceğini anlıyor ve olacaklardan gerçekten korkuyor yani en azından ben korktum yazarın düşünce sınırlarının ne kadar geniş olabileceğinden. "Ertesi gün hiç kimse ölmedi" kitabın ilk ve son cümlesiydi. Bu cümleyle yazarın üzerimde yarattığı etki de cümle kadar derin oldu. Kitaptaki ülkede ölüm olmadığı, artık kimsenin ölmeyeceği öğrenilince ilk önce hafif bir afalladıktan sonra herkesi sevinç sardı. Aslında gerçekte de öyle bir olay olsaydı herkes yine aynı tepkiyi verirdi sevinç çığlıklarıyla karşılardı öyle değil mi? Ama işte biz insanların hep görmezden geldiği bir şey vardır: sonuçlar. Mutlu olacağımız bir olay olunca sadece sonuçlarını düşünmeden, etkilerini düşünmeden mutlu oluruz, anlık yaşarız her şeyi. Ama yazar bu hataya düşmemiş ve sonuçlarını gerek birey çapında, gerekse ülke çapında nelere yol açacağını nasıl bir kaos ortamı oluşturacağını tüm gerçekliğiyle açıklamış ki realistik oluşu kitabın en sevdiğim yanlarından biriydi. İlk başlarda yazara karşı önyargılıydım. Çünkü gerçekte olamayacak, doğanın kanununa, yaratanın kurallarına, emrettiğine tamamiyle zıt olan bir durumu işleyeceği için gerçekçi olamayacağını düşünmüştüm.Ama yazar öyle bir perspektiften anlatmış ki sanki okuyucu gerçekten öyle bir ülkede yaşıyor da ölümsüzlükle karşı karşıya kalıyor.Ölümsüzlük fikrinin kötü yanlarını, nelere yol açacağını görüp doğanın normal işleyişinde olması gerektiğini kabul ettiğin anda da , bu kez de ölüm sürpriz yaparak tekrar geliyor hem de içinde ölüm gününüzün yazılı olduğu eflatun renkli bir zarfla! Kitabın tam da bu bölümünü okurken eflatun renginin bana çağrıştırdığı anlamlarla yazarınkinin çok ters düştüğünü anladım.O ölümü eflatun rengiyle temsil etmiş ki bence ve çoğu kişinin düşüncesine göre ölüm siyahtır, o renklerin en kötüsüne, en koyusuna sahiptir.Eflatun rengi canlılığı, mutluluğu, ne kadar güzel ve pozitif şey varsa temsil eder.Ama yazar kitabında her zaman yaptığı gibi bu kuralı da yıkmış ve eflatun rengini görülmeye bile tahammül edilemez bir renk haline getirmiş. Ölüm geri geldikten sonra yazarın artık daha ileri gidemeyeceğini düşünmüştüm. Benim için artık kitap amacına ulaşmış, yazar anlatmak istediğini anlatmıştı.Yine sırası gelen ölebiliyor ve her şey düzene göre devam ediyordu.Ama daha önce hiç düşünmediğim bir şey oldu.Ölüm soyut bir varlıkken bizim için, somut bir hale büründü, bir kalıba girdi.Yani gerçekten o da somut bir varlıktı, biz dünyada yaşayanlar gibi vardı, yaşıyordu tabi yaşamak denirse.Açıkçası bu benim düşünce sınırlarımın çok ötesinde.Çünkü ne kadar zorlasam da onu bir kalıba sokamıyorum, ona bir biçim veremiyorum ancak yazarın da tasvir ettiği gibi onu sadece bir iskelet olarak hayal ediyorum. Ama yazar daha da ilerletip ona bir cinsiyet vermiş kadın yapmış o iskeleti ve çok güzel bir kadın...Öldüremediği bir viyolonselcinin hayatını incelerken ona aşık olan ve canını almaktan vazgeçen bir kadın...İnsan olmaya, insanlar gibi yemeye, içmeye, uyumaya özenen bir kadın...Ölüm benim için artık kelime anlamından çok şey ifade ediyor.Evet gerçekte böyle bir şey olmadığını ve olamayacağını biliyorum ama böyle bir ölümün varlığına inanmak daha iyi geliyor insana. Yazar sayesinde ölümün de yaşamanın da ne kadar kıymetli olduğunu daha iyi anladım.Evet ölümden korkuyoruz çünkü hayatı seviyoruz, yaşamayı seviyoruz ki zaten ölümün bile kıskandığı şey nasıl sevilmez? Ama bir yandan da ölmek biz insanlar için gerekli yani olması gereken şey, kaçmanın da hiçbir mantığı yok.Şu anda deli gibi ölümsüzlüğü araştıran bilimadamlarına tek tavsiyem bu kitabı okumaları. Zaten sonra daha “hayırlı” araştırmalara yönelirler diye düşünüyorum.Teşekkürler Jose böyle bir kitabı benim gibi sıradan bir okuyucuyla buluşturduğun için.Aldığın ödülü fazlasıyla hak ediyorsun. Zeynep Balioğlu 21600905 Bastırılanlar Son zamanlarda en sık duyduğum sorulardan biri “Tamam çok iyi de, nedir tam olarak bu feminizm?” Aslına bakarsanız ben de çok uzun süre tam olarak neyi temsil ettiğini bilmiyordum feminizmin. Hatta bana öyle geliyordu ki, söz konusu olan bu akım eşitlikten ziyade kadınların erkeklerden daha üstün olduğunu ileri sürüyor ve kadınları kayırıyordu. Ben iki cinsin eşitliğinin kabul edilmesini ve ısrarla bunun anlaşılmasını isterken feminizmin bu denli yanlış bir tanımına maruz kalınca kendimi asla bir feminist olarak tanımlamamaya karar verdim, bu kavramın asıl tanımını öğrenene kadar. Bu kavramı tam anlamayan veya asıl açıklamasını bilmeyen birçok insan gibi maalesef bende “Neden hümanistim demiyorlar o halde?” demiştim. Terimin içinde özellikle kadınları temsil eden bir kısım olması terimi kadınlara daha yatkın kılıyordu benim gözümde, ne yazık ki hala birçok insan bu terimin özünden ziyade bu kısma takılmakta. Belki de erkek egemenliğiyle şekillenmiş algılarından dolayı bu düşünce biçimiyle şiddetle çakışıyorlardır, inanın artık bende bilmiyorum. Zannediyorum ki insanlar bu argümanı sunduğumda da dediklerimi çürütmenin bir yolunu bulacaklar fakat ben yine de bazı şeyleri belirtmenin faydası olduğunu düşünüyorum, kim bilir belki biri kulak kabartır dediklerime, gerçekten eşitlik için savaşan bütün insanların haykırışlarına. Özellikle de konusu kadının bastırılması ve kullanılmasını olan bu kitaptan bahsederken bunları net bir şekilde belirtmek durumundayım. Şu görmezden gelinemeyecek bir gerçek, feminizm biyolojik veya ruhsal olarak bir bireyin kendini “kadın” olarak tanımlamasından dolayı ikinci sınıf vatandaş olarak ele alınması sonucu beliren haksızlıkları ve çifte standartları eleştirmek ve değiştirmek üzerine oluşturulmuş bir akımdır, dolayısıyla esasında kadınları temel alır fakat onları toplumun zirvesine çıkarmak amacıyla değil, toplumda eşitliği sağlayıp kadınlarında birer birey olduklarına dikkat çekmektir asıl hedef. Kadınlıkla ilişkili her türlü özelliğin adeta bir küfür gibi kullanılması ve kadınların narin ve kırılgan varlıklardan başka bir şey olmadıklarının öne sürülmesinin de ciddi etkileri var tabii ki bu akımın çıkmasında. Var olan bütün cinsiyetlerin iyiliği için atılan bir adımdır feminizm, çünkü bir cinsiyetin ezilmesi sonucu diğer cinsiyetin yüceltilmesi, yüceltilen cinsiyetin omuzlarına yersiz beklentiler ve sorumluluklar yükler aynı zamanda. Sadece kadınların refahı için çalışılmıyor anlayacağınız. Bu feminizmin en başında eleştirdiği; artık toplumsal bir gerçek haline gelmiş olan cinsiyete dayanan ayrımcılıktan farklı olmazdı değil mi? “Kadın dediğin…” gibi cümle kalıplarının merhaba der gibi kullanılan bir toplumun parçası olan bir kadın olarak biliyorum ki, şu an birtakım şeyler cinsiyetimden dolayı zor olsa da eskiden benim şu an sahip olduklarımı hayal bile edemeyen kadınlar vardı, nitekim hâlâ var. Mutfaklar, yatak odaları, okullar (tabii ki ailenin durumu varsa ve açık görüşlüyse) birer zindan haline geliyor. Kadınların uymaları beklenen birtakım tabular var ve bunlara uymadıkları takdirde kadınlar ötekileştiriyorlar. Rahimleriyle etiketlenen biyolojik olarak kadın olan bireyler, tutkularını takip etmekten ziyade çoğu zaman onlardan beklenen “kadınlık görevlerini” yerine getirmek için hayatlarını ve hayallerini bir kenara bırakıyorlar. Kulağa abartı ve aşırı dramatikleştirilmiş geliyor olabilir belki fakat büyük şehirlerden ziyade daha kırsal kesimlerde kadının toplumdaki yerini daha net görebiliriz ve maalesef kadınlar bir doğum makinesi, kolay elde edilebilen, seks objesi ve mutfak kölesi varlıklar olarak ele alınıyorlar. Bütün toplumu kadın düşmanı olarak genellemek adil değil, fakat
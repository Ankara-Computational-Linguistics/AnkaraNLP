yaparız ve harcamalarımızı bu doğrultuda minimize ederiz. Belki, Chris’in yolunu takip ederek bir karavan alıp modern zaman hippilerine katılırız. Kim bilir? Ya da beton yığınlarından rahatsızsak kasabadan uzakta bir çiftliğe yerleşip gözlerden uzak, sakin bir hayat süreriz. Yani demek istediğim, 21. Yüzyılın üstümüzde yarattığı modern zamana yakışır bir insan olma baskısı kaçınılmaz olsa da, bu yüzyıl bize bir takım şeyleri seçme şansı da tanımış. Tek yapmamız gereken tüm seçeneklerimizi gözden geçirip hayatımızın kontrolünü ele geçirmek. Belki de eğitim, kariyer gibi medeniyetin bize sunmuş olduğu bazı olgulara hayır diyebilecek kadar cesur olmak! Büyük Şehirler, Küçük Manzaralar Büyük şehirlerde yaşayan, küçük manzaralı insanlara sesleniyorum! Hiç mi özlemediniz o alabildiğine bayırları, denizleri? Hiç mi merak etmediniz uğruna bunca edebiyat yapılan bu manzaralar neymiş, nesi varmış bu manzaraların ki insanların en güzel duygularını kabartıp o satırları yazdırıyormuş? Hiç mi istemediniz çocuklarınız da doğanın içinde, doğayla birlikte büyüsün? Selim İleri’nin Deniz Sevdalısı adlı denemesini okuyunca, bir İstanbullu olarak, tadını çıkaracağım yıllara geç kaldığım deniz manzaraları geldi aklıma. Ben o manzarayı hep gezip gördüğüm başka yerlerde keşfettim. Dönüp odama girdiğimde her zaman, denize bu kadar yakınken ondan bu kadar uzak olmanın hüznünü yaşadım. Deniz önemli bir varlıktır benim için. Küçüklüğümden beri canım sıkkınken ya da gerginken hep deniz kenarına iner, içinde bulunduğum kalabalıktan soyutlanmaya çalışırken içimdekileri denize dökerdim. Hayır, yanlış anlamadınız, ben gerçekten denizle konuşurdum. Bir köşem vardı, sessiz sakin, bazıları için de ıssız sayılabilecek bir köşe… Çevresindeki gökdelenleriyle, çöpleriyle, “modern”liğiyle çirkinleştirilmiş kıyı şeridini görmezden gelmeye çalışarak huzuru arardım, bir avuç denizin içinde. Çoğu zaman da bulamazdım, en azından İstanbul’da, o karmaşanın içinde bulamadım. Hiçbir zaman kulaklığımdaki müziği kapatma isteği duymadım. Ne gerek vardı ki, dalganın dinginleştiren geliş ve gidişini duyamadıktan sonra? Onun yerine kulağıma saçma sapan, “dilim var, o halde konuşayım” mantığındaki insanların anlamsız cümleleri çalınacak, ben yine sinirleneceğim. Ya da bitmek tükenmek bilmeyen o korna sesleri olacak yine sinirimi zıplatan. Aradığım huzuru, Mersin şehir merkezine yaklaşık bir saat uzaklıkta olan yazlığımızda buluyorum. Orası bile son birkaç yılda insanların bu “modernleşme” çabası içinde keyif kaçırmaya başladı ama şimdilik elimdeki en iyi seçenek. Torosların güney kesimini oluşturan yükseltilerin, Akdeniz’in maviliğiyle buluştuğu yerdir Mersin. Bir tarafınız tepesi karlı dağlarken, diğer tarafınız sanki güneşin hiç batmadığı, sakin denizdir. Yazlığımız, küçük bir koy içinde, kendi halinde bir takım insanlardan oluşur. Yazlıkta genç olmak güzeldir, 16-25 yaş aralığında olmak. Akşamları sahil boş ve sessiz olur. Bir şezlonga uzanıp gözünüzü kapadığınızda kıyıya çarpan dalgaları, denizin anlattığı bir masalı dinlersiniz. Gözünüzü açtığınızdaysa uzaklık hesabını sadece bilim adamlarının yapabildiği o yıldızlar sanki yanı başınızda gibi size parlak gülücükler atar. Hele bir de saat 22.00-23.00 civarıysa, turuncu bir ay vardır sizi büyüleyen, tam karşınızda. Ona bakar ve düşünürsünüz. Mesela özlediğiniz bir yakınınızı –yaş aralığından yola çıkarak, bu yakının ‘o kişi’ olma olasılığı yüksektir- düşünürsünüz, “O da bakıyor mudur şimdi bu güzelliğe?” dersiniz. Aynı ayın altında olmanızın verdiği teselli ve umutla, gözlerinizi kapatıp hayale dalarsınız. Sonra birden, hayal bulutunuzu darmadağın etmek suretiyle, dibinizde Ayşe teyze ya da Mehmet amca beliriverir, bir arkadaşınızın büyük annesi ya da büyük babası. “Evladım” der, “Sen hala bu saatte burada ne yapıyorsun, gidip uyusana evden merak edecekler seni”. Anlamaz onlar, şehirden kaçıp da bu huzur içinde boğulmayı beklediğiniz ayların nasıl büyük sabırsızlıkla geçtiğini. Nerden bilsinler ki? Onların yaşadığı dönemin koşulları nerde, sizinkiler nerede. Hatta içinizden “Onlara hava hoş tabii, hayatlarının en güzel yıllarını dört duvar bir metropolde tıkışarak geçirmemişler” dersiniz kıskançlıkla. Adeta elinde büyüdüğünüz, zamanında teknesine çok bindiğiniz ya da reçelini çok severek yediğiniz o fahri anne/babanın içini rahatlatır, birazdan eve gideceğinizi söylersiniz. Ne zaman ki ruhunuzun dinlendiğini, yarış pistinden uzaklaşıp bulutlarda süzülür gibi olduğunu hissedersiniz, işte o zaman kalkıp eve gidersiniz. Bu düzenden yakın bir zamanda çıkıp yine kalabalık şehir sokaklarında yıpranacağınız gerçeğiyle yüzleşme işini ise olabildiğince ertelemeye çalışırsınız. Yazlık böyledir işte. İnsanı büyüler, sarsar ve sonra bir anda bakmışsınız ki yine, kendi şehrinizde, apartmanın 10. katındaki yatağınıza doğru gidiyorsunuz. Aklıma bir şarkı sözü geliyor hep deniz denince: “Denize kıyısı olmayan insanları hiç sevemedim”. Tam olarak düşüncemi bulabildiğim bir söz. Betonlar içinde yaşayan insanların, düşünme ve yargıya varma konusundaki esnekliğini, bir betona benzeyerek, yitirdiğini düşünüyorum. Bu nedenle, insanların şehir içinde kalmasına da üzülüyorum. En çok da hayatı o kalabalığın içinde öğrenmek zorunda kalan çocuklara… Günümüz koşullarında şehir yaşamının kaçınılmazlığı kabul edilse bile, yıl içinde en azından 2-3 ay çıkıp gidebileceğiniz, kendi dengenizi ve dinginliğinizi tekrar kurup doğayla buluşabileceğiniz bir sığınağınız olsun mutlaka. İster deniz kenarı, ister dağ başı... Yeter ki bir doğada kendinize ayırdığınız bir vakit, betonarmeden bir kaçışınız olsun. Benlik İnsanlar beğenilmek ister. Küçük yaşlarda yaptığımız resmi annemize gösterip beğenmesini isteriz. Okulda öğretmenimizden aferin almak bizim için çok önemlidir. Çünkü bize en başında böyle öğretilir. Sınav sonucumu babama söylediğimde hep sınıfın en yüksek notunu sorardı bana. Küçükken ailelerimizin sürekli onayını almamız gerektiğini hissederdik. Annemizin resmimizi beğenmesi, hocamızın onayı, sınıf arkadaşlarımdan daha yüksek not alırsam eğer babamın beni tebrik etmesi… Bunlar hep küçüklüğümüzden beri bize yaptığımız işin hep başkaları tarafından onaylanması gerektiğini aşılayan davranışlar. Bu onaylanma açlığı duygusu bize sürekli aşılanarak yetiştirildiğimiz için biz her ne kadar büyüsek de hep bir beğenilme ihtiyacı duyuyoruz. Hep başkalarının bizi onaylamasını bekliyoruz. Bu ihtiyaç günümüzde sosyal medya platformu üzerinden karşılanıyor. İnstagram başta olmak üzere Twitter, Facebook vb. platformda insanlar attıkları fotoğraflarla beğenilmek, paylaştıkları Tweetlerle onaylanmak ve daha çok insan tarafından takip edilmek istiyor. O kadar onaylanmak istiyoruz ki kendimizi olmadığımız gibi gösteriyoruz. Yarattığımız profiller öyle ütopik bir hal alıyor ki neredeyse herkes kusursuz ama kimse kendisine benzemiyor. Anneannemin bir sözü vardı bana küçükken sıklıkla söyleyerek aşılamaya çalıştığı. Hep, asla elindekiyle bir başkasına gösteriş yapma derdi. Eskilerimizin görgü anlayışı bizimkinden ne kadar farklıydı. Güzel bir sofra kuruldu mu hemen konu komşu davet edilip o yemekler hep birlikte yenirdi. Pasta börek çörek yapıldı mı bütün komşulara dağıtılırdı, fotoğrafı çekilip instagram’a atılmazdı. İnsanlık bugünlerde görgüsüzleşti artık. Kim daha güzel sofra kurdu, kimin mutfağı daha konforlu ya da son model beyaz eşyaya sahip, kimin evi daha güzel, kimin paylaştığı sosyal medya hikâyesi daha estetik duruyor? İçinde bulunduğumuz teknolojik çağ ile birlikte nasıl bir yarış içine girdik farkında değiliz. Gündelik hayatımızda yaptığımız en ufak eylemleri bile fotoğraflayıp paylaşmak insanlar için bir sorumluluk haline geldi. Yapmazsak kendimizi huzursuz hissediyoruz. Artık konserlerde sahne alan şarkıcıları izleyip eşlik etmek yerine herkesin elinde telefonlarla videolar çekiliyor. Kafede arkadaşlarımızla oturup muhabbet etmeye başlamadan önce masanın fotoğraflarını çekiyoruz. Eğer ki güzel görünümlü bir içecek sipariş ettiyseniz tokuşturarak ‘boomerang’ çekmeden içmemelisiniz o içecekleri. Bu yaptığımız her hareketi, yediğimiz her süslü ve pahalı yemeği görgüsüzce paylaşmak dünya kültürüne yeni yeni giriyor. Bütün bu paylaşımlar sosyal medya platformunda yarattığımız o kusursuz kimlikleri korumak için düzenli olarak devam ettiriliyor. Sürekli paylaşımlar yaparak kendimizi göstermek, ilgi görmek ve onaylanmak istiyoruz. İnsanların bize “vay be ne kadar güzel giyinmiş” diyerek beğenmesini ya da elimizdeki son model telefonu fark etmesini istiyoruz. Yaptığımız bir işi paylaşarak da gene insanların bizi onaylamasını bekliyoruz çünkü hep böyle yetiştirildik biz ve sosyal medyadaki bu durum da onaylanma açlığımızın şekil değiştirerek kendimizi belli statülerce kabul görme ihtiyacımızı doyuracağımız bir yere dönüştü. Yaptığımız paylaşımlara göre belli arkadaş grupları içinde yer edinebiliyoruz. İçinde bulunmak istediğimiz statüler tarafından onaylanmak istiyoruz ki kendimizi onlardan biri olarak görebilelim. Bazen sadece özendiğimiz statüdeki insanların içinde var olabilmek için normalde gitmeyeceğimiz mekânlara gidiyoruz ya da karşılayamayacağımız yani ekonomik anlamda bizi zora sokabilecek harcamalara göz yumuyoruz. Dolayısıyla sosyal medyada yaratılan dijital profil ile gerçek benliğimiz arasında büyük farklılıklar oluşuyor. Emre Dirağ’ın Sosyal Medyanın Kara Kitabı adlı eserinde de bu konu şu cümlelerle ifade ediliyor. “Kişiler yarattıkları sosyal medya hesapları yoluyla başlangıçta kendilerini farklılaştırmak için küçük estetik dokunuşlar yaparken günümüzde bu durum bambaşka bir noktaya taşındı.” (Dirağ, 33) Özendiğimiz statüdeki gruplar tarafından onaylanmak için sosyal medya üzerinden kendimize rötuş yapmaya başlıyoruz. Kendimizi olduğumuzdan farklı göstererek kusursuzlaştırıyoruz. İnsanların kendinde beğenmediği hem fiziksel hem de karakteristik özellikleri bulunur evet ve bunlar bizim zayıf noktalarımız olduğu için başkaları tarafından fark edilmesini istemeyiz. Tabi ki sosyal medyada da bunların görünmesini istemediğimiz için kendimizi farklı gösterebiliyoruz ama sırf onaylanma korkusu uğruna ve sırf belirli kitleler tarafından kabul edilmek için kendimizi bu denli bir değişime zorlamamıza gerek var mı? Toplumun yarattığı güzellik ve refah algısına hitap etmek için kendi doğal halimizden tamamen vazgeçmemiz ne kadar doğru? Ben fazla kilolu olabilirim. Ben orta halli olabilirim ya da gözlerim herkesin beğendiği o badem gözlerden olmayabilir. Gözlerimin rengi yeşil ya da mavi olmayabilir. Aslında kapısının önünden geçemeyeceğim mekânlarda sırf sosyal medya üzerinden hikâye paylaşmak için o süslü içeceği sipariş edersem durum anlamsız bir hal alır. Sosyal medyada öyle bir profil yaratırız ki kendimize, kimse kusurlarımızı göremez çünkü gerçeği çarpıtırız. Fotoğraflarımızı montajlayarak bacaklarımızı inceltip hafif de bir karın kası ekledik mi mükemmel bir fiziğe sahip olabiliriz ve böylelikle fotoğrafımız daha fazla beğeni alır. Zaten bu yarışa girerkenki en temel amacımız onaylanmak ve beğenilmek olduğu için profilimizi ne kadar özenli, çarpıcı ve zengin yaratırsak kazanırız fakat bu bağlamda kendi benliğimizden de bir o kadar uzaklaşırız. Kaynakça Dirağ, Emre. Sosyal Medyanın Kara Kitabı. Altıkırkbeş yayıncılık, 2019ÖZGÜR PORTAKAL Özgürlük nedir sizce ya da hür iradeye sahip olmak? Karakterimizi şekillendiren şey değil midir özgürce verdiğimiz kararlar? Başka bir deyişle, seçim yapma özgürlüğümüz değil midir bizi diğer insanlardan farklı kılan? İnsanlar, hayatları boyunca, bazı durumlar karşısında seçim yapmaya mahkûm kalırlar. Yaşamları boyunca karşılaştıkları bu yol ayrımlarında yaptıkları seçimler hayatlarını ve kişiliklerini yüksek derecede etkiler ve değiştirir. Yapılan bu seçimlerdir seni benden ya da beni ondan ayıran. Hür iradeyle yapılan seçimler... Özgürlüğün olmadığı, insanlara çoğu şeyin baskıyla ya da zorbalıkla yaptırıldığı bir dünyada yaşıyor olsaydık nolurdu? Sorunun cevabı oldukça açık ki kimsenin kimseden farkı kalmazdı. Böyle olunca da yeni fikirler açığa çıkamaz; çağdaşlaşma ya da devrim gibi kavramlar gerçekleşemezdi. Dünya olduğu yerde sayar, insanlık da insanlıktan çıkıp robotlaşmaya doğru giderdi. Değerli yazar Anthony Burgess’ın Otomatik Portakal adlı henüz bitirdiğim ve oldukça etkilendiğim romanında hür iradenin ezilişine, zayıflatılışına ve yok edilişine çok iyi örnek teşkil edecek bir olaya tanık oluyoruz. İlgimi oldukça çeken bu olaydan kısaca bahsetmek isterim. Kitapta, kaosa sürüklenmiş bir gelecekte yaşayan ve kötü olarak nitelendirebileceğimiz başkahramanımız Alex’in hür iradesine zincir vuruluşuna şahit oluyoruz. Alex, katıldığı deney sonucunda, kötü bir şey yapmak istediği zaman fiziksel bir acıya maruz kalıyor. Bu acı sebebiyle ne istiyorsa yapamıyor; aksine, programlanmış bir robot gibi, devlet adamlarının istekleri doğrultusunda hareket etmek zorunda kalıyor. Soruyorum size insanı insan yapan özgürlüğün kişinin elinden alınması ne kadar etik? Şimdi düşünün kitaptaki gibi bir ortamda yaşadığınızı, kötülük yapan insanların robotlaştırıldığını. O kadar acınası ki söyleyecek söz bulamıyorum. Sen kimsin ki insanın hür iradesine el koyar, onu köreltirsin? Bu hakkı nereden buluyorsun? Bu tarz sorular kafamın içinde dönüp duruyor çünkü ben her bireyin, kötü biri bile olsa, insanlığa bir şey katabileceğine ve dünyayı daha iyi bir yere getirebileceğine inanıyorum. Albert Einstein’ı -ünlü teorik fizikçiyi- düşünelim. Einstein’ın isyankar ve ukala tavırları etrafındakiler tarafından hiç hoş karşılanmamış. Böyle olunca da diğer insanlar tarafından çok iyi bir insanmış gözüyle bakılmamış Einstein’a fakat hangi fizikçiye, hangi bilim adamına sorarsanız sorun, Albert Einstein’ın fiziğe katkılarını inkâr edemez hatta katkılarını sorsanız say say bitiremez. Demek istediğim şudur ki kötü damgasını yiyen herhangi bir insan bile yaratıcı olabilir, yeni şeyler üretip medeniyet ya da bilim seviyesinde bir adım ileri gitmemizi sağlayabilir yeter ki özgürlük bağımsızca insanların içinde kanatlarını çırpabilsin. Gerçekten de daha iyi bir dünya istiyorsak romandaki devlet adamlarının yaptığının aksine düşünce özgürlüğümüz başta olmak üzere, bütün özgürlüklerimize sahip çıkmamız gerekiyor. Özgürlüğün, insanlığın ilerlemesi üzerindeki büyük etkisi yadsınamaz bir gerçek. Bir diğer örnek olarak da felsefenin ortaya çıktığı yerlerde düşünce özgürlüğünün bulunması ele alınabilir ki felsefe, insanların hayata her alanda bakış açısını zenginleştirerek insanlığı kalkındırmıştır ve hâlâ da kalkındırmaya devam etmektedir. Genel olarak, bu düşünceler kapsamında, özgürlük gerçekten de güzel ve faydalı bir terim olarak çıkıyor karşımıza. Öyleyse niye ülkemizde insanların düşüncelerini özgürce ifade etmesine ket vuruluyor? Niye gazetecilerimiz, her istediğini, her gerçeği tüm açıklığıyla kamuoyuna sunamıyor? Niye yazarlarımız bazılarının çıkarlarıyla ters düşen düşüncelerini kâğıda döktükleri için hapis yatıyor? Bazı insanlar niye beraberce kalkınmak varken, toprak ve güç kavgasına giriyorlar ve binlerce kişinin yok yere can vermesine sebep oluyorlar? Kaçıncı yüzyıldayız, durup da kendinize bir sorun Allah aşkına. Hâlâ kendini misyoner olarak görüp başkalarına kendi inançlarını zorla benimsetmeye çalışan, kendi çıkarları doğrultusunda başka insanların sebepsizce ve yıllarca hapis yatmasına sebep olan ve yine kendi çıkarlarını düşünüp basın özgürlüğünü hiçe sayan insanlar var. Eğer geleceğimize önem veriyorsak özgürlüğü tasmalı köpekleri sanan bu tip insanlara “Artık yeter!” dememiz lazım. Kısacası; özgürlük bizi biz yapandır, bizi gelecekteki biz yapacak olandır. Özgürlük senle beni seri üretimden çıkmış gibi olmaktan kurtarandır. Özgürlük, çağdaşlaşmanın hatta çağdan çağa atlamanın anahtarıdır. Hayatımızı yaşanır yapandır özgürlük. Ulu önderimiz Atatürk’ün ve binlerce atamızın milletimize bahşettiği özgürlüğü elimizden almaya çalışsalar da ona sıkı sıkı sarılmamız ve ondan hiçbir zaman vazgeçmememiz dileğiyle… SEVİYORSAN GÜÇLÜSÜNDÜR Aşk, Kadınlar ve Hayat, Uruguaylı şair Mario Benedetti tarafından yazılan, ve kitabını adını oluşturan temaların, okuyucunun iliklerine bir serum gibi işlediği ölümsüz bir eserdir. Sadece bugün değil, geçmişte de aşk, kadınlar ve hayat temaları bizleri hiç yalnız bırakmayan unsurlardır. Bu nedenle, bu eser sadece dönemini etkilemekle kalmamış, yazıldığı dönemden itibaren her kültüre, her yaşam tarzına, her anlayışa hitap etmeyi başarabilmiş duygu yüklü, kelimelerin adete birbiriyle dans ettiği ölümsüz bir eserdir. Aşık olmak insanı iyi mi hissettirir, yoksa kötü mü? Yüzyıllardır insanların bu sorunun cevabını araması aslında aşk olgusunun, aşık olmanın insanın iç güdülerinden geldiğini gözler önüne sermektedir. İnsan sevmek için gelmiştir dünyaya; önce görmek, sonra beğenmek, bağlanmak, onsuz olamayacağını hissetmek. Bu duygular zincirinde en son insanın karşısına 2 kapı çıkar bir tanesi aşık olunan kişiyle mutluluğa götürür insanı diğeriyse kavuşamama durağına kalkan istasyona. Ama yaşam seçim hakkı vermez insana, yoksa kim ister ki ikinci kapıdan gitmeyi? İlk kapıdan gidenler, hayatın ne kadar güzel olduğunu savunurlar yanlarında çok sevdikleri, beraber yaşlanmak istedikleri insanlar varken ve şu cümleyi sarf ederler: "Ne kadar da güzelmiş yaşamak!" Öte yandan belki kader, belki karşılıksız sevginin ikinci kapıya sürüklediği insanlarsa mutsuzlaşır, içe kapanık hâle gelirler Mutsuzdurlar, ve yüzlerinin bir daha asla gülemeyeceğine inanırlar. İkinci kapıyı tecrübe eden insanlar da şu sözleri sarf ederler: " Hayat ne kadar da acımasız! " İşte aşk, ve kadının hayata etkisinin özgül ağırlığı bu denli fazladır. Aşık olmak insanı neden bu denli derinden etkiler sorusunun cevabı da insanlığın her döneminde aranmıştır. Kimileri aşk alışkanlıktır der; kimileriyle aşk hiç bitmeyecek bir şarkıdır. Soyut bir kavrama nesnel bir tanım yakıştıramasak ta aşk bence, eğer hayattaki bütün güzellikler ayrı ayrı birer nota olsaydı, dillerden düşmeyen en güzel şarkıdır. Aşk faydalıdır... Eğer sevdiğin insan yanındaysa toplumsal durumlar, ekonomik durumun, seni ikinci kapının talihsizliğine uğrayan insanlardan daha az etkiler. Eğer seviyorsan bir kadını, eğer bekliyorsa evde senden ekmek; bırakabilir misin onu ekmeksiz, uyumasına izin verebilir misin onun aç karnına? Edinmektense kötü alışkanlıklar daha çok sarılırsın hayata, gayen olur; ekmeğini taştan çıkarırsın sevdiğine sıcak bir yuva sağlayabilmek için. Yanında sevdiği olan insan güçlü insandır. Yalnız veyahut kimseye muhtaç değildir. Yeter insanoğluna sevdiği insanın yanında olması. Kışın sevdiğinin elini tutmak on kat battaniyeden daha fazla ısıtır insanın içini; yazınsa soğuk bir pastane limonatasından daha tatlıdır sevdiğinin bakışları. Varken sevdiğin yanında, güçlü olursun, dayanıklı olursun; her şeyden önce hayatın zorluklarına karşı dimdik duracak iradeye sahip olursun. Sevdiğin yanındaysa illaki bir çıkış yolu bulursun gündelik hayat sorunlarına çünkü birbirini seven bir erkek ile bir kadın artık iki kişiden fazladır. Mario Benedetti'nin de Seni Seviyorum adlı şiirinde değindiği gibi : "seninle sokakta omuz omuza veririz, ve ikimizden de çok olduğunu biliriz" Aşktır bu özgüveni veren, yaşamayı sevdiren, mücadele ruhu kazandıran bireylere. Aşk bu kadar soyut kavramların arasında kaybolsa da aşk ne duygusallıktır ne de çile; aşk ruhsal bir güçtür maddi olarak görünmeyen manevi bir güç... Mario Benedetti'nin Aşk, Kadınlar ve Hayat adlı eserini okuduğumda günümüze sıradanlaşmış sevgi, çiçek konseptlerinden çok toplumsal kargaşanın içindeki aşkı yaşar gibi hissettim. Sanki bir savaştaymışım, sevdiğim yanımda ama elini tutamıyorum; onu duyuyorum ama göremiyormuşum gibi. Gücü de hissettim yapıtlarda, sevdiği olmayan korkak insanların acizliğinin sevmenin, aşık olmanın çile değil insanı diğer varlıklardan ayıran bir değer olduğunu fark ettim. Benedetti'nin dizelerinden yaptığım çıkarım ise şu oldu: Eğer seviyorsan birini, âşıksan birisine ve o da senin ellerinden tutuyorsa hiç bırakmayacakçasına, hazırsın demektir hayatın diğer oyunlarına, çantandaki en güçlü silahın âşkınla... Lucy Sıradan Bir İnsan Olsaydı Film zaman olarak yakın gelecekte geçiyor ve mekan olarak dünyanın en büyük şehirlerinden birkaçı kullanılmış. Filmin konusu ise şimdiye kadar izlediğimiz diğer filmlerin konularından çok farklı: beynin kullanılabilme derecesine bağlı olarak canlının kendi çevresinde ve kendisinde yaratabileceği etkiler. Tartışılamaz ki bu gerçekten çok ilginç bir konu ve film hakkında herhangi bir şey duyan veya filmi izleyen kişilerin aklına da doğal olarak birtakım sorular geliyor. İlk bahsedeceğim konu, insanın kendi vücudunu kontrol edebilme yeteneğine sahip olması. Kim istemez böyle bir şey? Diş fırçalamak, düzenli beslenmek, yaraların geçmesini beklemek, doktora gitmek, hastalanmak gibi her gün başımıza gelen olaylar ve sağlığımız için yapmak zorunda olduğumuz birçok şey hayatımızdan çıkıverir. En güzel yanlarından biri ise sinir sistemini ilgilendiren dokuların kontrolü sayesinde acı çekmenin yok olması olur. Çoğu kişi bu özelliklerin herkeste bulunmasının çok olumlu sonuçlar doğuracağını düşünebilir, peki ya kötü yanları? Olaya kötü tarafından bakınca maalesef daha vahim durumlarla karşılaşıyoruz. Böyle özelliklere sahip olan bir insanın, kendi kişiliğine bağlı olarak topluma faydası ve zararı dokunabilir. Mesela, yaşadığı herhangi bir olay yüzünden sinirlenen kişi, acının yokluğuyla gelen güvene dayanarak topluma zarar verebilecek davranışlarda bulunabilir. Polislerden korkmayarak rahatlıkla banka soyabilir, en küçük bir üzüntüyle kendi hayatına son verebilir. Toplumu kötü etkileyen bu davranışlara karşı cezalar da verilemez bunlara bağlı olarak. Mesela, insanın kendi vücudunu kontrol etmesiyle depresyon ortadan kalkabilir. Ama işlediği suç sebebiyle beş yıllık hapis cezasına çarptırılan bir suçlu; hapisteyken depresyona girmez, pişmanlık duymaz ve bulunduğu durumdan rahatsız olmaz. İlk bakışta çok güzel görünen bir şeyin aslında toplumu ne kadar kolay bir şekilde karmaşaya sürükleyebileceği, bu şekilde görülebilir. İnsanın kendi vücudunu kontrol edebilmesinin sonucu olarak birtakım farklı etkiler de görülebilir. Bu etkilere örnek olarak arzunun kaybolması verilebilir. Birey, vücudunun durumuna bakarak ve mantıklı düşünerek, neye ihtiyaç duyup duymadığını belirleyebilir. Mesela, bir çocuğun canı şeker çektiğinde çocuk kendi vücudunu ve arzularını kontrol ederek o şekere aslında ihtiyaç olmadığını anlayabilir. Vücut kontrolünün başka bir sonucu olarak oluşabilecek başka bir etki ise korkunun kaybolması olabilir. Kişi acı çekmemeyi öğrendiğine ve yaralandığında büyük bir sorunla karşı karşıya olmayacağını bildiğine göre karşısına çıkan tehlikelere rahatlıkla göğüs gerebilir. Mesela, yükseklik korkusu olan bir kişi, vücudunun dengesini sağlamayı öğrenerek yükseklikten korkmaması gerektiğini, bu korkunun ona hiçbir fayda sağlamayacağını, bu tarz korkuların sadece hayatındaki verimi azaltacağını fark edebilir. Bunların yanı sıra kötü sonuçlar da oluşacaktır elbette. Dış dünyadan uzak kalmaktan korkmayan, yalnız kalmayı sorun olarak görmeyen, değer verdiği şeyleri kaybetmekten çekinmeyen insanlar, kendilerine verilecek cezalardan korkmayarak istedikleri suçları rahatlıkla işleyebilirler. Bu şekilde toplum yine büyük bir karmaşaya sürüklenebilir. Bizi insan yapan şeyler duygularımızdır. Mutlu olur, üzülür, hüzünlenir, özleriz duygularımız sayesinde. Peki insan beyni yeterince gelişirse duygular kaybolur mu? Olabilir, çünkü hayatımızda sık sık karşılaştığımız inişler ve çıkışların önem kaybetmesi duygularımızı kaybetmemize sebep olabilir, bu da bizi diğer canlılardan farklı kılan özelliklerimizden yoksun kalmamız anlamına gelir. Böylece düzenli bir toplum içerisinde yürüyen hesap makinelerinden çok farkımız kalmaz. Kısaca, insanlar filminde olduğu gibi beyinlerinin çok büyük bir bölümünü kullanabilirse toplumda birçok değişiklik olacaktır. Bu değişikliklerin hem olumlu hem de olumsuz yönleri olacak, toplumda ya huzur ya da karmaşa söz konusu olacaktır. Ekin Uyumaz 21401247 Batuhan Balaban DEĞİŞİMİN FELSEFESİ Arada bilgisayarımda işlerimi hallederken, fotoğrafların bulunduğu dosyayı fark ederim. Üzerine tıklar ve cep telefonlarıyla veya onlardan önce fotoğraf makineleri ile kaydedilmiş yüzlerce anı kalıntılarının içinde kaybolurum. İlkokulun ilk günü yüzümde hafif bir endişe, okulun ahşap ve üstü yeni cilalanmış sırasında oturuyorum. Sonrakinde minicik bir takım elbisenin içerisinde muhtemelen üçüncüsünü kutladığımız doğum günüm için hazırlanmış pastanın bulunduğu sehpanın yanında dikiliyorum. Bir diğer fotoğrafta elimde kep var. Ortaokulu bitirmemiz adına verilen törendeyim. İnanılmaz. Ne mi inanılmaz? Bilgisayar ekranından kafamı kaldırıp penceredeki yansımama bakıyorum. Bu insanlar gerçekten ben olabilir miyim? Bu üç yaşındaki ufak çocuk ile bambaşka bir dünyanın içine girdiği için tedirgin ve korkmuş diğer yeni öğrenci aynı bireyler mi? Hem geçmişle aynı düşüncelere sahip değilim hem de farklı görünüyorum. Öyleyse benim bu şahıslar olduğumun kanıtı nedir? Yalnızca hafızamdaki anılar. Zihnimin içinde yirmi yıldır aynı bilince sahibim. Bundan eminim. Yirmi yıldır aynı gözlerle bu dünyayı seyrediyorum. Hatırlıyorum. Fakat aynalar öyle söylemiyor. Yüzüm ve bedenim adeta her yeni günde farklı bir şekle bürünmekte. Ve yeni tecrübeler bana farklı bakış açıları kazandırıp duvarların arkasındakileri daha rahat görmeme fırsat verdikçe kişiliğim de evrimleşiyor. Evrenin ve dolayısıyla her şeyin dokusundaki değişimi kendi bedenimde gözlemleyebiliyorum. İşte böyle, bazen düşüncenin bataklığında debelenir, cevap bulamadığım gerçeklerin üzerinde kafa yorar dururum. Bu bana zevk verir. Öyle gelip öyle gittiği için kimsenin umursamadığı, doğal karşıladığı ve ötesini merak etmediği olgulara farklı açılardan bakmaya ve evreni anlamaya çalışırım. Çinli yazar Mo Yan’ın kendi hayatı üzerinden ülkesini anlattığı Değişim adlı eserini okurken kendimi önceki paragraflarımdaki düşünce tufanının içinde buldum ve değişim kavramının ilginçliği ile evrendeki öneminin farkına varmaya başladım. Bundan çok değil sadece birkaç yıl önce beğenilerim ve tercihlerim toplumla da paralel olacak şekilde oldukça farklıydı. O günlerde hayran olduğum bir şarkı, bugün o kadar da güzel gelmeyebiliyor. Bayılarak saatlerce oynadığım bir bilgisayar oyununu bugün tam bir vakit israfı olarak görüyorum. Bunun sebebi ise benliğimdeki değişim. Hayatta her an maruz kaldığımız en küçük etken bizim zihinsel evrimimize hizmet ediyor. Zihnimizdeki havuza yeni bilgiler ekliyor ve gereksizleri siliyoruz. Kısaca yeni kimliklere bürünüyoruz ve farklı insanlara dönüşüyoruz. Geçmişteki o kişilerin artık biz olmadığını bilmek bir yandan ruhumuzu ferah tutmak açısından oldukça güzel. Eğer ben artık geçmişteki ben değilsem o zaman hatalarıma üzülmenin ne anlamı var? O şahıs hatayı yaptı ve gitti. O, bunun bir hata olduğunu bilmiyordu. Ama ben biliyorum ve bunu bir daha yapmayacağım. Bana verdiği bu kutsal dersten sonra bunun bir hata olduğunu bilmeyen o şahsa nasıl kızabilirim ki? Ona teşekkür etmem daha doğru olur. Her an çevre tarafında etkilenip, zamanın zihnimize verdiği düşünme fırsatı ile kendimizin yeni doğrularını keşfedip başka bireylere dönüşüyor oluşumuzun bilinci, yüreklerimizi sadece geçmişteki hatalar konusunda aydınlatmıyor. Bununun bilinci ile yaşamak, gözleri geçmişin hafızalardaki rutubetli kayıt odalarından kurtarıp geleceğin uçsuz bucaksız ufkuna döndürüyor ve bizleri umut ile dolduruyor. Umut önemlidir çünkü umutlarını kaybeden insanlar, kendilerini hareketsizce yatarak tavanı seyredip, var olmamayı dilerken bulurlar. Bu yüzden, değişimin her daim akıp suyunu berraklaştırmakta olan bir nehre benzediğini, içinde bulunduğumuz tüm bireysel veya toplumsal sıkıntıların da bu akıntıya dâhil olup olmayacağının bizlerin geleceğe nasıl baktığına bağlı olduğunu bilmeliyiz. Yani her zaman umut vardır. Mo Yan’ın kitabında sözü edilen ülkesi Çin’in yaşadığı sosyokültürel değişimler ve Avrupa’nın yüzlerce yıl önceki geri kalmış konumundan geldiği, birçok alandaki üstün durumu değişimin ne denli büyük ve köklü olabileceğine, yani geleceğe umutla bakmamak, müsterih olmamak için hiçbir neden olmadığına dair iki büyük örnek teşkil ediyor. Bu iki örnek benim için oldukça ilham verici. Bana kendi toplumum için umut veriyor ve herkese de vermeli. Çünkü ben şuna inanıyorum ki eğer umudunuz varsa işler istediğiniz yöne dönecektir. Umudunuz varsa, işleri o yöne çevirmek için çaba sarf etmeye gücünüz ve isteğiniz olur. Evrende daha değişimi hakkında konuşulacak tonla varlık ve konu var. Diller değişiyor ve yeni diller doğuruyor. Taşlar çözünüp kum oluyor. Yıldızlar ölüyor. Canlılar evrimleşiyor. Kıtalar hareket ediyor. Teknoloji ve bilim gelişiyor. Neyin doğru ve neyin yanlış olduğu hakkındaki kanılar evriliyor. Uzay genişliyor. Dünya’nın dönüş hızı yavaşlıyor. Ve insanlar ölüp yenileri doğuyor. Değişim süreci tüm ihtişamı ile evrenin her yerinde işlemekte. Bunun bilincine varmak hayatımıza yeni bir anlam, bizlere yeni bir bakış açısı katacaktır. KAYNAKÇA Yan, Mo. Değişim. İstanbul: Can Yayınları, 2017. Baskı. Arda Karaşahin TURK101 - 059 Günümüzün Reklam Mecrası: Beyin Reklamlar, artık hayatımızın her yerinde varlar. Telefonlar, sokak billboardları, televizyon, internet, tabletler, gazete, radyo, otobüs ve dolmuş sadece bu yerlerden bazıları. Reklamların zihnimiz üzerindeki etkisine karşı gelemiyoruz çünkü bizden sayıca üstünler ve yetmiyormuş gibi bizi kolayca kandırıyorlar. Peki bu hale nasıl geldik? Bu kadar fazla reklam kime hitap ediyor? Tabii ki de en kolay mecraya: Beynimize. İnsan beyni sıradan bir gün içinde yüzlerce kez reklamlara maruz kalıyor. Ben televizyon karşısında oturup saatlerce dizi izleyen birisi değilim. Bu nedenle reklam kültürüne biraz yabancıyım denilebilir. (Şu an bu yazıyı yazarken internetten “Karışık Reklamlar 2014” isimli bir video izliyorum ve 3 seneye yakın bir süredir düzenli TV izlemeyen birisi olmama rağmen hepsine alışkın hissediyorum.) Sandığım kadar da yabancı değilmişim galiba. Genelde günlük haberleri takip edip, bazı yarışma programlarını izliyorum. Şunun farkındayım ki bu kadar kısıtlı bir sürede bile karşıma her fırsatta çıkarılan bir cümle var: “Bu programda ürün yerleştirme bulunmaktadır.” Arada sırada gözüm dizilere de takılmıyor değil açıkçası. Bu ürün yerleştirme işi bana bazen doğallıktan çokça uzak geliyor. Özellikle en uç noktalar hedeflenmeye başlandı artık. İnsanların günlük olarak yap(a)madıkları şeyleri hedefliyorlar. Güney Koreli veya Japon teknoloji firmalarının isimleri her dizide karşımıza çıkıyorlar ya da çıkarılıyorlar. Kamera açılarıyla desteklenip, görsel efektlerle zenginleştirilmiş bir şekilde hem de. Günümüz görüntü kalitesinin artık çok gerisinde kalan tüplü televizyonlarda bile akıllı telefon markaları gayet okunaklı. En çok göze batan ve yapay olduğunu düşündüğüm reklam türü ise bir dizi sahnesi çekilirken arkadaki billboardlarda kocaman boyutlarla yazan markalar. İzleme keyfi bırakmıyor insanda. Zaten sonra da kapatıyorum televizyonu. Beyin faktörü burada devreye giriyor. Her ne kadar keyif almasak da gösterilen cafcaflı görüntüler, şık telefonlar, muhteşem arabalar, kıtır kıtır kırılan eşsiz dondurmalar ve tabii ki reklam müzikleri beynimizde yer tutuyor. Bu tarz görüntüler ve reklam müzikleri sürekli tekrarlanarak, beyine “Bunu aklında tut.” mesajı iletiliyor. Bu nedenle istemeden de olsa bütün bu reklamları ezbere biliyorum(z). Issız bir adada, zorlayıcı koşullarda büyük bir para ödülü için kapışırken en motive edici şey ne olabilir? Tabii ki de Kentucky'nin eşsiz formülüyle marine edilen, derin yağda çıtır çıtır kızarmış lezzetli tavuk parçaları! 4000 metre yüksekteki bir uçaktan wingsuit ile atlamadan önce kızgın bir boğa gibi “kanatlanmış” hissetmemiz gerekiyor! Parkta bembeyaz kıyafetlerle oynarken çamurlarda yuvarlanıp yetmiyormuş gibi üstüne vişne suyu döken arsız veletle annesi niye uğraşsın ki? Üstün Alman teknolojisiyle üretilen “beyazları daha beyaz yapabilen” muazzam bir sıvının bir kapak kadarı bu durumun üstesinden gelebilir! “Ruhi Mücerret”, çok ilginç bir fikir atıyor ortaya: İnsanların beynine çip takılsa ve konuşmalara reklamlar eklense, hayatımızda neler olurdu? Tabii ki ilk anda insana çok garip, uzay teknolojisiyle üretilen bir proje gibi geliyor. Oysaki biraz düşünüp etrafı gözlemleyince, bu durumdan pek de uzak olmadığımızı fark edeceksiniz. Aslında her cümlemiz reklam kalıntılarıyla dolu. Mutluluğa kapak açıyor, evimizin her şeyini satın alıyor, ateşin çağrısına kulak veriyoruz. Hepimize bi' haller oluyor. Her gece yatmadan önce dünyanın 1 numaralı diş macunu ile ferah bir nefese ve sağlıklı dişetlerine kavuşuyoruz. Bunları normal algılıyoruz. En büyük hatamız da bu: Ne yaptığımızın, neye maruz kaldığımızın farkında bile değiliz. İnsanları kategorize etmeye çalışıyoruz. Kullananlar ve kullanmayanlar. Bu da reklamların istediği bir şey aslında. Gruplara hitap etmek kişilere hitap etmekten kolaydır. Bunu Haçlı Seferleri için Hristiyanların kolayca ikna edilmesiyle örnekleyebiliriz. Günümüzün savaş diyarı ise mobil platform. Her üretici kendi markasını tek lider konumuna getirmek için can atıyor. Belirli bir markanın kullanıcısı olanlar, sanki bu marka kutsal bir emanetmiş gibi davranıyor. Kullandıklarımız sosyal statümüzü belirliyor. Bir “app” bile kullanmıyorsak dışlanıyoruz. Dünya, markalar ve logolar diyarına dönüştü. “Ruhi Mücerret”teki sert reklam eleştirisi, ilginç bir aşk öyküsüyle örtülmeye çalışılmış. Pek başarılı olduğunu söyleyemeyeceğim. Ancak Murat Menteş'in yapmak istediği de bu olmalı. Kitabı tanıtırken herkes Ruhi Mücerret'in Nazlı Hilal'le yaşayacağı aşktan bahsediyordu. Kitap seçerken dış görünüşe aldanmamak gerek sözünü de bir şekilde uyguluyor bu kitap. Kitabın ön ve arka kapağında reklama dair hiçbir görüntü yok. Arka kapakta reklam kelimesi sadece bir kere geçiyor. Murat Menteş iyi bir reklamcılık yapmış kitabını pazarlarken. Daha ilk sayfada kitabın içindeki durumdan kaynaklanan yakınmasını da kağıda dökmüş Menteş: “Bu kitapta anlatılanların tümü hayal mahsulüdür. Umarım asla gerçekleşmezler.” Bir aşk romanında yazanlar neden gerçekleşmesin ki Sayın Menteş? Bir Kilo Hüzün mü Ağır yoksa Bir Kilo Neşve mi-Halil Mervan Murat Telefonunun parke zeminle yaptığı titreşimin sesine uyandı. Telefonun ekranına baktığında operatör şirketlerinin yolladığı saçma sapan mesajlardan biri olduğunu fark etti. Yine bir pazartesi günüydü ve iş her zamanki gibi çok yoğun geçmişti. İşten eve geldiğinde haberleri seyretmek için televizyonu açmış ama haberleri seyrederken uykusu galip gelmişti ve uykuya dalmıştı. Üzerindeki uyku mahmurluğundan kurtulduğunda karnının zil çaldığını fark etti. Yerinden kalktı ve içinde ne olduğunu bildiği halde gitti buzdolabının kapağını açtı. Karşısında her zamanki birkaç parça kahvaltılık, bir iki tane domates, toplasan yarım kilo etmeyen de biber vardı. Etrafındaki insanların öğütlerini dinlemeyip bir kızla evlenmediğine pişman olsa da bir trafik kazası sonucu onu bu iğrenç dünyada yalnız başına bırakan annesi ve babasına bir küfür salladı ve buzdolabının kapağını kırmak istercesine sert bir şekilde kapattı. Bir bilgisayarına bir de masanın üzerinde duran anahtarlığına baktı. Son zamanlarda güzel ev yemekleri yapan bir mekân bulmuştu ve mekânın sahibi de hoş sohbet bir insandı. Aynı zamanda sürekli dışarıdan fastfood söylemekten de bıkmıştı. Son bir tereddütle bilgisayarına dönüp baksa da masanın üzerindeki anahtarlığı aldı ve aynada şöyle kendine bir baktıktan sonra koltuğun üzerine atılmış halde olan paltosunu aldı. Paltosunu giyerken odanın pisliğine tiksinti dolu bir bakış attıktan sonra moral bozukluğu içerisinde kendini İstanbul’un keşmekeşliğine bıraktı. Yaşadığı yer İstanbul’un lüks semtlerinden biriydi ve kendisini hiç de bu semte aitmiş gibi hissetmiyordu. Zaten etrafından geçen insanların ona attıkları memnuniyetsiz bakışlar, tüm durumu özetlemeye yeter de artardı. Kendisi de bu semtte yaşamaktan pek de hazzetmese de oturduğu semt merkezi bir yerdi ve buradan gitmek istediği her yere rahatlıkla ulaşabiliyordu. Özellikle evinin iş yerine yürüme mesafesinde olması, etrafındaki insanlara karşı beslediği nefreti unutmasına bayağı yardımcı oluyordu. Kafasında bu düşüncelerle yol alırken Mehmet abinin dükkânına geldiğini fark etmemişti bile. Bu mekânı yaklaşık iki ay önce keşfetmişti ve evi de dâhil olmak üzere tüm semtte sevdiği tek yer bu mekândı. Kapıyı açtığında yine her zaman olduğu gibi dükkândaki masların neredeyse hepsinin doluydu. Kasada duran Mehmet abiye selam verdikten sonra sürekli oturduğu masanın boş olduğunu fark etti ve o masaya doğru yürümeye başladı. Masaya doğru yürürken arkadan birinin kendisine seslendiğini fark etti. Arkasına dönüp baktığında lisedeki en yakın arkadaşlarından biri olan Yaşar’ı görünce içine garip bir mutluluk geldi ve istemsiz bir şekilde Yaşar’a doğru koştu ve ona sımsıkı sarıldı. Sarıldığı anda yaptığı davranışın ne kadar garip olduğunu fark etti. Her ne kadar Yaşar ile araları lisede çok iyi olsa da üniversitede farklı şehirleri kazanınca aralarındaki bağ giderek zayıflamıştı ve en sonunda birbirlerinden kopmuşlardı. Yaptığı hareketin insanlar tarafından da garip karşılandığı fark edince sarılmayı bıraktı ve üstünü başını düzelttikten sonra Yaşar’a halini hatırını sordu. Daha sonra Yaşar oturdukları masayı göstererek, beraber yemek yeme teklifinde bulundu. Eski günlerin hatırına Yaşar'ın teklifini kabul etti. Masaya geldiğinde Yaşar'ın eşinin de masada olduğunu gördü. Yaşar, ona da evlilik davetiyesi yollamıştı ancak lise arkadaşlarını görmeye tahammülü olmadığı için basit bir bahaneyle işin içinden sıyrılmış ve düğüne gitmemişti. Küçük bir tanışma faslından sonra eski defterler bir bir açılmış ve anılar anıları kovalamıştı. Daha sonra ise Yaşar ve eşi nasıl tanıştıklarından, evlilik törenlerinden ve genel olarak hayatlarından bahsettiler. Mutlulukları gözlerinden okunuyor olmasına rağmen bir de hayatlarının muhteşemliklerini ballandıra ballandıra anlatmaları yavaştan keyfini kaçırmaya başlamıştı. Ancak liseden kalma bir kazanım olarak duygularını nasıl saklayacağını çok iyi biliyordu ve etrafına saçtığı sahte gülücüklerle içinde kopan fırtınaları gizlemeyi kotarabiliyordu. Sonunda Yaşar ve eşinin hayat hikayelerini anlatma faslı bitmiş ve muhabbetin başından beri beklediği soru sonunda gelip çatmıştı "Kusura bakma Taner çok konuştuk galiba, biraz da sen kendi hayatından bahsetsene." "Bir bu eksikti" diye geçirdi içinden. Neyi anlatacaktı ki işi ve evi arasındaki monoton hayatını mı yoksa hiçbir amacına ulaşamadığı üniversite yıllarını mı? Ağzını açıp Yaşar ve eşine sitemkar ifadelerde bulanmak istese de, bunun bir getirisinin olmayacağını düşündü ve durumu geçiştirmek için ‘İyi işte, idare eder’ dedi. Yaşar ve eşi, ses tonundaki konuşmaya karşı gönülsüzlüğünü sezmiş olacaklar ki onlar da yapmacık ifadelerle iyi dileklerde bulundular. Bu yemek sıkıcı bir hal almaya başlamıştı ve masada oturmaya bir dakika daha tahammülü kalmadığını düşünmeye başlamıştı. Tam bu düşünceler aklından geçerken Yaşar ‘ın eşi kaş göz işaretleriyle Yaşar’ı masadan kalkma yönünde ikna etmeye çalışıyordu. Yaşar’ın eşinin yaptıklarını gördü,onu ve kendisini bu sıkıntıdan kurtarmak için Yaşar ve eşinden izin istedi. Daha sonra yanına garsonu çağırdı ve hesabı istedi. Hesap geldiğinde, tam hesabı ödemek için cüzdanını çıkarmıştı ki Yaşar çevik bi hamleyle kartını çıkırtıp garsona verdi. O anda Yaşar’ın karısının yüzündeki ifadeyi görmezlikten geldi ve Yaşar’a teşekkür ettikten sonra Yaşar’a son bir kez sarıldı. Yaşar’a ve eşine iyi dileklerde bulunduktan sonra lokantadan çıktı. Lokantadan çıktıktan sonra Mehmet abiye selam vermediğini fark etti ama lokantaya geri dönmeyi canı hiç istemedi. Zaten her seferinde de selamı hep o veriyordu. Bir kere bile olsun Mehmet abinin selam verdiğini hatırlamıyordu. İçinde Mehmet abiye karşı bir nefret hissetti. Oturduğu semtte bir tane bile arkadaşı yoktu ve insanların onunla konuşurken muhabbetin bitmesi için dua ettiğini insanların yüzündeki mutsuz ifadeden anlayabiliyordu. Bu semtten, bu şehirden ve etrafındaki insanlardan nefret ediyordu. Lise yıllarından beri bir tane bile arkadaşı yoktu. Üniversite yıllarında okuldan yurda, yurttan okula giden bir öğrenci olmuştu ve onunla muhabbet kurmaya çalışan insanlara ise hep soğuk davranmıştı. Şimdilerde ise bu davranışlarının ceremesini çekiyordu. İş arkadaşlarının hiçbirini sevmiyordu, apartmandaki komşularının yaş ortalaması ise 50 üzeriydi ve ne zaman konuşmaya başlasalar sürekli sağlık sorunlarından şikayet etmeye başlıyorlardı. Etrafındaki tüm insanlardan nefret ediyordu. Sadece iş yerinde bir tane kız vardı ki ona ne zaman baksa içinde kelebekler uçuşmaya başlıyordu. Onu gördüğü zaman tüm tasa ve endişelerini unutuyordu. Şimdi bile o kızı düşünmek, içindeki karamsar ve mutsuz duyguların kaybolmasına sebep oluyordu. Apartman kapısının önüne gelmişti lakin, kafasındaki tek şey bu gece o kızı bir kez görmekti. Anahtarlarını cebine koydu ve yürümeye devam etti. Kızın nerede oturduğunu geçen gün sekreterin bilgisayarını karıştırırken görmüştü. Daha önce kızın evine hiç gitmemişti ancak aynı semtte oturuyorlardı ve bu semti avucunun içi gibi biliyordu. İvedi adımlarla kızın oturduğu muhite doğru yürüdü ve kısa süre içinde aradığı adresi buldu. Adresi bulmuştu bulmasına ancak ne yapacağına dair en ufak bir fikir bile yoktu kafasında. Etrafına bakındı ve yakında bir çocuk parkı olduğunu gördü. Gidip oradaki banklardan birine oturdu ve apartmanın kapısını izlemeye koyuldu. Kafasındaysa deli sorular dönüp duruyordu. ‘Buraya niye gelmişti?’, ‘Kıza ne diyecekti?’, ‘Aralaraında bir şey olsa bile kıza ne vaat edebilirdi ki?’. Yaptığı hareketin ne kadar saçma olduğuna düşündü ve gönülsüz adımlarla apartmanın oradaki parktan ayrılmaya başladı. Bir anda gözünün önüne, 4-5 yaşlarındayken ailecek çekildikleri mutlu aile fotoğrafı geldi. Annesi, babası ve ablası hepsi birer birer hayata göz yummuşlardı ve onu bu hayatta bir başına bırakmışlardı. Aklına bir bir hepsinin nasıl öldüğü aklına geldi. Babası kaza anında ölmüştü, annesiyse kaza sonrası hastaneden taburcu olduğu günün gecesi ölmüştü. Ablasının ölü bedeniyse gözünün önünden bir türlü gitmiyordu. Ablası yaşadığı acılara daha fazla dayanamamıştı ve hayattaki zorluklarla mücadele etmek yerine onlara yenilmeyi kabul etmişti. Kendini tutamadı ve bi anda sokağın ortasında yere çöktü hüngür hüngür ağlamaya başladı. Gözlerinden düşen damlaları kontrol edemiyormuş gibi hissetti. Yaşadığı onca zorluğa daha fazla katlanamıyormuş gibi geldi, onca yükün ağırlığını kaldıramadığını hissetti. Sokağın ortasında aylarca hatta yıllarca bekleyebilirdi çünkü artık hayat yükünün ağırlığını taşımaktan bıkmıştı. TÜRKÇE-101 ANIL BERKAY AKKAN 21502572 AHMET BARIŞ EKİZ AŞK HERKESTE Beni ben yapan, en çok değer verdiğim duygulardan bir tanesidir aşk. Beraberinde bana diğer güzel duyguları da çağrıştırır. Sadakatin, fedakârlığın ve düşünceli olmanın verdiği mutluluğu hissettirerek sevginin hayatımın merkezinde olması gerektiğini gösterir bana. İçimde anlam veremediğim bir boşluğun doldurulmasında kilit oyuncudur. Hayatımı renklendirir ve varlığı beni güvende hissettirir. Hayatıma devam edebilmek için ailemin ve arkadaşlarımın desteğine ne kadar muhtaçsam aşk ve sevgiye de o derece muhtacım. Aşkın hayatımın önemli bir parçası olması kulağa garip gelebilir. Onu nasıl tanımladığım veya algıladığım da sizin kafanızdaki aşk görüntüsüyle uyuşmayabilir. Fakat aşkın her insanın hayatına en bir kez dâhil olduğuna gönülden inanıyorum. Geçmişinizi şöyle bir gözden geçirin. Çocukluk aşkınızı hatırlıyor musunuz? Ben çok iyi hatırlıyorum. O zamanlar belki de aşkın, sevginin ne olduğunu bilmiyorken bile ona karşı hissettiklerim dünyanın en masum ve saf duygularıydı. Onun saçlarıyla oynamak, yanağından öpmek aşktı benim için. Bu olaylar nasıl gelişti, aşk hayatıma nasıl girdi bilmiyorum. Birden hayatımın ortasına atlayıverdi, ne iznimi aldı ne de fikrimi sordu. İyi ki kafasına estiği gibi girivermiş erken yaşlarımda hayatıma. Onun sayesinde bu yazıyı yazarken bile hala gülümseyebiliyorum. En sevdiğim oyuncağı onunla paylaştığım, oyun oynarken onunla eş olmak için can attığım ve onunla kavga ettiğim zamanlar gözümün önünde canlanıyor. Çocukluk aşkım biteli çok oldu, geçmişte kaldı ama o tatlı anılar hala zihnimde, ilk günkü gibi capcanlı ve yerini koruyor. Çocukluğumdan beri hayatımda bulunan böylesine güçlü bir duygunun her insanı hedef alabileceğine de biliyorum. Aşka zaman ve yer fark etmiyor. Aşk kişi de ayırt etmiyor. Hedef aldığı kişinin hayatına kendisini sokmaktan çekinmiyor. Aşkın, modern bilimin temellerini atan, kuantum fiziğinin babası sayılan Albert Einstein’ın hayatına da dâhil olması beni gerçekten şaşırttı. Tek aşkının izafiyet teorisi olduğunu sandığım o bilim adamının bir sevdiceğinin olduğunu öğrenmek ve aşk mektuplarını okumak inanılmaz bir duyguydu. Onun da içini dökmek istediği, gündelik hayatın sıkıntılarından kaçıp sığınabileceği birisine ihtiyaç duyduğunu görmek, aşkın yediden yetmişe her türlü insana ulaşabileceğinin somut bir örneği oldu. Aşkın insanın hiç bilinmeyen, romantik taraflarını ortaya çıkardığı gerçeğini de bir kez daha kanıtlamış oldu. Einstein’ın sevgilisiyle birbirlerine taktıkları lakaplar onun bilinmeyen taraflarını da gün yüzüne çıkarmış oldu. O gün bu gündür, Einstein ismini duyduğum zaman, hafiften yüzüm kızarır. Çünkü ben de Einstein gibi aşka yenik düşüp minik şapşallıklar ve utanç verici şeyler yaptığımı hatırlıyorum. Aşkın insana neler yaptırabileceğini biliyorum. Bu yüzden aşkın gücünü asla küçümsememek lazım. Mademki aşk herkesin hayatına, küçük yaşlardan itibaren, en az bir kere dâhil olmuş güçlü ve baskın bir duygu, bu gücü neden kendi lehime çevirmeyeyim ki? Eğer insanları gerçekten etkilemek istiyorsam aşkı kullanabilirim. Yaptığım her işin, gösterdiğim her davranışın ardına onu koyabilirim. Bunu yaparak diğer insanlardan bir adım daha önde olabilirim. Annenizin en sevdiğiniz yemeği yaptığını ve onu yediğinizi hayal edin. Aynı yemeğin bir başka kişi tarafından, herhangi bir restoranda yapıldığını ve onu da yediğinizi hayal edin. Tatları karşılaştırın. Annenizin yaptığı yemeğin yerini hiçbiri tutmuyor öyle değil mi? Çünkü o yemeği lezzetli kılan, annenizin ona kattığı sevgi ve aşktır. Bu yazıyı yazarken de aynı durum geçerli. Sadece bana verilen görevi yerine getirmek için değil, yazdıklarımla sizin kalbinize giden yolu bulmaya çalışıyorum. İşimi aşk ile yaparak anlattıklarımın daha etkili olmasını amaçlıyorum. Düşüncelerimi yazıya dökerken kelimelerin ardına sevgiyi ve aşkı gizliyorum. Böylelikle yaptığım işten zevk alıyor ve ruhunuza dokunup sizi gerçekten etkilediğimi hissediyorum. Bu da beni mutlu ediyor. EVCİLLEŞTİK DİKENLERİMİZLE “Evcilleştirmek için ne yapmalıyım?” dedi Küçük Prens. “Çok sabırlı olmalısın. Önce benden biraz ötede çimenlerin arasında oturacaksın. Şöyle. Ben seni göz ucuyla süzeceğim, sen ağzını açmayacaksın. Çünkü sözcükler, yanlış anlama kaynağıdır. Her gün biraz daha yakınımda oturursun…” diye cevap verdi tilki (s.80). Konuşmasaydık keşke biz de, sussaydık hep. Konuştukça berbat ettik her şeyi. Birbirimize zarar vermekten, birbirimizin canını yakmaktan başka bir şey yapmadık. Yaralandıkça başkalarını yaraladık. Bu bir kısır döngü haline geldi. Şimdi hiç yara almadan yaşayabilen var mıdır gerçekten? Ya da ben hiç yara almadım diyebilen var mıdır? Yoksa sorun sözcüklerde değil miydi, bizde miydi asıl sorun? “Kirpi İkilemi” kavramı hakkında bir şey okumuştum bir süre önce. Soğuk bir günde birçok sayıda kirpinin donmamak için birbirine sarılışlarından bahsediyor. Sorun şu ki; birbirlerine yaklaştıkça dikenleri de birbirine batmaya başlıyor, uzaklaşırlarsa donacaklar. Bu yüzden soğuktan donmak ve dikenlerin canını acıtması arasında bir ikilemde kalıyorlar. Bu, her iki acıya da tahammül edebilecekleri noktaya kadar sürüyor. İşte bunun gibi biz de sözlerimizle birbirimize dikenlerimizi batırıyoruz ama bir yandan birbirimizden uzaklaşamıyoruz da. Bir arada olma sıcaklığı belki bir süreliğine dikenlerin verdiği acıyı unutturuyor. Önce sadece ısınacağız düşüncesini taşıyoruz dikeni hesaba katmadan, sonra dikenin verdiği acı katlanılamaz hale geldiğinde yeniden uzaklaşıyoruz birbirimizden. Bu kez donma ihtimalini düşünemez hale geliyoruz dikenlerin acısıyla. Aslında bu, kirpiler için bir ikilem olabilir ama bizim için bir kısır döngü. Ne bir araya gelebiliyoruz ne de birbirimizden uzaklaşabiliyoruz. Her iki durum da katlanılamaz bir acı bizim için. Ama katlanmaya çalışıyoruz. En azından tahammül ediyoruz. Sorun sözcüklerde miydi yoksa mesafede miydi? Hiç konuşmasaydık ne olurdu? Mademki sözcükler yanlış anlama kaynağı, mademki onlar birbirimize batırdığımız dikenler, biz de konuşmasaydık. Tutsaydık içimizde sözleri. Belki o zaman canımız daha az yanardı. Bizi birbirimize yaklaştıran şey yine sözcükler değil miydi zaten? Sonra nasıl oldu da aynı hızda bizi uzaklaştırdı birbirimizden? Ya da sözler hep canımızı acıtacak mesafede miydi, biz birbirimizde sıcaklık bulduğumuz için fark edemedik mi? Çok mu yakındık birbirimize, bu yüzden mi sözcükler canımızı yakar hale geldi? Asıl sorun ikisi arasındaki dengeyi kuramadığımızdan öyleyse. Birbirimizin canını acıtacak mesafede olmasaydık, sözlerimiz de yaralamazdı demek ki bizi. Biz ne yaptık? Dikenlerimizi olabildiğince batırdık birbirimize, sonra uzaklaştık. O kadar uzaklaştık ki, donmamıza ramak kaldı şimdi. Artık ne o sözler geri alınıyor ne de yeni sözler bizi bir araya getiriyor. Ama çoktan evcilleştirdik birbirimizi. “Evcil ne demek?” diye sordu Küçük Prens. “Artık kimselerin umursamadığı bir geleneğin gereği. Bağlar kurmak demektir.” diye cevap verdi tilki. “Sözgelimi sen benim için şimdi yüz binlerce oğlan çocuğundan birisin. Ne senin bana bir gereksinmen var ne de benim sana. Ben de senin için yüz binlerce tilkiden biriyim. Ama beni evcilleştirirsen birbirimize gereksinme duyarız. Sen benim için dünyada bir tane olursun, ben de senin için.” (s.78) Her ne kadar dikenlerimizi sonuna kadar batırmış olsak da birbirimize, her ne kadar olabildiğince uzağa kaçsak da birbirimizden donmayı göze alarak, biz artık evcilleştik, bağ kurduk. Birbirimiz için “bir tane” olduk, “tek” olduk. Belki dikenlerimizi birbirimizde bıraktık. Ama kalıp daha çok diken bırakmaktansa, acı çektiğimizi görmektense; uzakta kalıp, bir gün güneş açacağı umudunu taşımak bir nebze de olsa içimizi ısıtabiliyor. *De Saint-Exupery, Antoine. Küçük Prens, Çev: Cemal Süreya- Tomris Uyar. Can Çocuk,2015. Mert Acar 21601458 Özlem Üzerine asd asd asd asd ja as dkasd j asd j j wj sıda ı ıasd o lasd k asd okasd k kas k kas k aksd k ka skas dk kasd k akas k kd k kdk kYoğun programın içerisinde tanışma partileri ve sorumluluk piyesleri ile unutturulmaya çalışılan hasrete boğulurken, oyunlara gelmedikleri için metaforik göğüslerini gere gere hava atan beynime ve kalbime azar çekerken elime geçti Osman İnci’nin Devrik Cümleleri. Seçkinin yeterince kısık sesle blogumun satır aralarına sakladığım(!) özlemime de bir nevi kol kanat gerdiğini söyleyebilirim sanırım. Şimdi adama sorarlar tabi kimeymiş özlemin diye. Eskiye, alışagelmişe desem hazırlıktan beri beş yıldır aklımın en özel köşesinde sakladığım üniversite hayallerime yazık, demesem her geçen gün kokusu kaçar diye kendime verdiğim koklama iznini beşer dakika azalttığım mektuba günah. Bak işte... O dost gecelerden biri, Başlıyor yine bu akşam... Sensizlikle bütünleşmemiş, Özlem kokuyor, Buram buram... 1Şiirin ilk mısrasının günlük hayatımdaki yerinden herhalde, ilk okuyuşum olmasına rağmen sesli okuma refleksine karşı koyamıyorum. Dolayısıyla “gördün mü yaptığını?” havasındaki çocuksu sitem, Osman İnci’den sevdiğine giderken bana da uğrayıp ders aralarına sıkıştırdığım ruh üşümelerimden birkaçını alıp götürüyor. Çok şükür. Üzerine biraz daha düşündüğümde fark ediyorum çektiğim özlemin türünü. Ben özlemi memleketimdeki sevdiğimle kaynaştıramadığımdan dolayı prematüre başladı özlemle ilişkimiz. Benim lise yıllarımda sırf şehir dışına ailemsiz çıkabilmek için canımı dişime takıp çalışarak konferanslara katılma çırpınışlarım, bunu şimdi fark ediyorum, bir kuş özentisi olarak güvenli bölgem içerisinde başlamış. ''Kuşlar gibi yalnız, yapayalnızdım açıkta.''2 Kuşların kullanımının çoğu olmasına dayanıyor benim kendimi kuş olarak görme hadsizliğim. Çünkü ben dışarı uçtuğumda çevrelendiğim, her kanat çırpışımın yanımdaki kuştan güç aldığını bildiğim bir gurbete uçtum. Her insana lazım böylesi diyebilirsiniz. Ancak yurt ortamında beş yıldır beraber olup da olaylar karşısında kendilerinin bile kabul etmek istemedikleri hislerini bildiğimi sandığım arkadaşlarımın ailelerine duydukları özlemi teselli ederkenki rahatlığım, endişe içerisinde bu düşüncelerle doldurdu kafamı. Hele ki Pınar’ın bölümü bırakıp eve dönmek istediğini duyduğumda sinirlerimden aşağı serbest düşüşe geçti bütün bilincim. Şimdi ise olayı içselleştiremediğimi anlıyorum. Şimdi ise fotoğraf albümümün dayağını yerken neden 2013’ten başladığımı biliyorum. Çünkü ben ailemden kaçarken özgürlüğü uçakta, uçuş kartımızda bakmaya doyamadığım koltuk numaralarının yanyana olmasını sağlayan “online check-in” teknolojisine ettiğim hayır dualarında buldum. Benim için aile özlemi her gün merkez kampüs yolunda çevreme duvar olarak ördüğüm annemin sesinde boğuluyor. Benim için ailemi görmemek değil duymamak, yemek saatinde annemin gönlü olsun diye son lokmayı tıkıştıramamaktır katlanılmaz olan. 1 (İnci, 2015) 2 (Beyatlı, 2010) Sanırım kendime bu konuyu ancak böyle meşrulaştırabiliyorum. Genel geçer bir kuralım varsa eğer bu savaşımda o da plan yapmamak. Gelecek planlamanın sentetik mutluluğunda bir nefes alırken bulursam kendimi anında beynimin her hücresine elektro şok verir gibi yükleniyorum. Kendimce bulduğum tek başa çıkma mekanizması. Çünkü Kafka “Olmamasına razıyım./ Oluyormuş gibi olmasın yeter.”3 derken eminim benim gibi bu hayal aleminin coşkusunda çevresine ördüğü duvarın inceldiğini hissetmiştir. Öyle bir varlık ki insan yelkenleri suya indirmek için bir ışık bekliyor. Hele ki birazcık rasyonel bir beyne sahipseniz, duygulara kanmasını çok gördüğümüz “aptal” organ sizi araya kattığı küçük kusurlarla bir düşünce işleminde olduğunuz ilüzyonuna itecektir. Bu nedenle üniversiteye geldiğimde aldığım ilk öğütlerimden olup hala odadan çıkarken ceplerimde olduğunu kontrol ettiğim “Anı yaşa!” çok daha güvenli bir bahis gibi geliyor. Sonuçta yüreğinde bir yer açıp oturttuğun her kimse o da seninle gider her yere.4 Varsın boşlukları bir kaç rüzgar estirsin ruhumuzda. Bahsi Geçen Eserler Atay, O. (1972). Tutunamayanlar. İstanbul: İletişim Yayınlar. Beyatlı, Y. K. (2010). Deniz. İnci, O. (2015). Seni Düşünüyorum. O. İnci içinde, Devrik Cümleler (s. 77). İstanbul: Pera Kitap. Kafka, F. (tarih yok). 3 (Kafka) 4 (Atay, 1972) Verda Nur Sarıbaş Deli Kadınlar Üzerine Hayatınızda hiç deli bir kadınla karşılaştınız mı? Onun sergilediği davranışlara bir anlam yüklemeye çalıştınız mı ya da? Yoksa siz de bir deli gördüğünde arkasına bakmadan onlardan uzaklaşanlardan mısınız? Eğer öyleyseniz merak etmeyin, size herhangi bir suçlamada bulunmayacağım. Çünkü ben de delilerden çok korkan, davranışlarının altında yatan gerçekleri öğrenmekten kaçınan birisiyim. Zaten bu korkumdu beni bu kitaba sürükleyen. Başlangıçta kapağına ve kitabın içindeki sayfalara serpiştirilmiş değişik kadın figürleri insana “Bu kitabı bırak, hiç okumak istemezsin” mesajı yolluyor gibiydi. Sonra her öykünün başında bulunan kısa ve bir anlam çıkartamadığım yazılar sanki normal bir insanın anlamasının imkansız olduğu şifreler gibi geldi bana. Tırsmadım değil; fakat kitabın sayfalarında ilerlerken de bahsettiği deli kadınlardan bir ortak yan kendimden, annemden ya da tanıdığım bütün kadınlardan bir şeyler buldum. Çünkü kadınlar, kadınlığın verdiği zorluğun altında ezilen insanlardı. Deli olanlarının tek farkları, omuzlarına yüklenen acının kat kat daha fazla olmasıydı. Bu acılar yüzünden delirmişlerdi ya zaten. O deliler yeri geldiğinde anneliğin verdiği ağır yükün altında kalan, çocuğunun canının yanmaması için kendi maharetli pamuk ellerini bile bıçak olarak gören; yeri geldiğinde küçük yaşta yakın bir akrabası hatta belki babası tarafından bile cinsel bir obje olarak görülen ve bu yüzden de hep zarar gören taraftı. Peki neden böyle olmuştu? Bunun nedeni fiziksel açıdan erkekten daha güçsüz olması mıydı? Kadının suçu bu muydu? İşte bu noktada her kafadan bir ses çıkıyor ve hiçbiri de kadının ezilmesini önleyecek, ona hak ettiği değeri verecek bir cevapla karşımıza çıkamıyor maalesef. Öyküden öyküye geçerken acılarının dışında ortak olanın yalnızlık olduğunu görüyorum deliren kadınların. Ya yalnızlıktan delirmişlerdi, hiç kimsenin onları anlamak istemeyişleri, dinlemeyişleri veya destek çıkmayışları yüzünden ya da delirdikleri için yalnız kalmışlardı acılarıyla birlikte. Ölümleri bile yalnız olmuştu, cesetleri yolun tam ortasındaki vak vak ağacında tek başlarına asılı kalmıştı. Günlerce kokuşmuş olsa bile sanki bütün dünya onları yalnız bırakmak istermişçesine, leş kokusunu almamışçasına, soluk bedenini görmemişçesine aşağısından geçip gitmişlerdi. Bu kadar mı değersiz bir kadın? Bazılarınız “Öykü ya işte adı üstünde, sadece kurgu” diyebilirsiniz ama şimdi bu yazıyı okumayı bırakıp en yakın gazete bayisine gidip bir gazetenin üçüncü sayfasına bakınca bile görebilirsiniz. Kadın cinayetleri, işkence, darp, tecavüz… Oraya yazılanların dışında, daha yazılmayanların olduğunu düşündüğünüzde durum gerçekten tüyler ürpertici değil mi? Acı üstüne acı, cinayet, tecavüz, kanla yoğrulmuş bir kadının delirmesi bu açıdan bakıldığında çokta abes bir durum gibi gözükmüyor, haksız mıyım? Kitaptan unutamadığım “Beni Öldürmek İsteyen Muhteşem Hayat” adlı hikayede yaşlı bir kadın şarkılarla olan dostluğunu anlatırken sevdiği şarkının sözlerini söylemeye başlıyor. “Vie quit veut me tuer, beni öldürmek isteyen hayat, c’est magnifique, muhteşemdir.”* Evet hayat gerçekten muhteşem ama bunu bütün çocuklarının ölümüne şahit olmuş ve cinnet geçirmiş bir kadının söylemesi daha da muhteşem. Acaba bizler -akılları başlarında olan insanlar- ne zaman hayatın muhteşem olduğunu görüp, birbirimizi kanatıp öldürmek yerine birbirimize sevgiyle bakmayı öğrenebileceğiz? Ne vakit kadınları güçsüz görüp erkekleri göklere çıkarmayı sona erdireceğiz? Hepimiz insanoğlu soyundan gelmiyor muyuz? O zaman bu ötekileştirme neden? Kadınlarımızı sevip, saygı duymak varken; vurmak, hor görmek, küçümsemek neden? Bütün bu soruların cevapları verildiği vakit belki dünya deli kadınlardan değil de daha fazla mutlu kadının bulunduğu cennetten bir köşe haline gelebilir. Umarız… Kaynakça: Söğüt, Mine. Deli Kadın Hikayeleri. Ankara: Yapı Kredi Yayınları, 8. Baskı Elif Sargon TEBESSÜM Yutkundum ve gökyüzüne baktım, hala mavi olduğunu umarak... Oysa başımı kaldırdığımda gördüğüm siyah ve beyazın tam ortasına çaresizce hapsolmuş griydi. Uçsuz bucaksızca griye bürünmüş gökyüzünün içimi burkması yetmezmiş gibi, ağlıyordu bir de tam üstüme doğru. Sanki yeryüzünde sadece bana ağlıyordu ya da yeryüzünde kalan ve o gözyaşlarının altında çaresizce ezilen sadece bendim. Büyük bir hışımla akıyordu yaşları ağlamaktan griye dönmüş dipsiz gözlerinden. Bana değdikten sonra, beni hafifçe yakarak yere doğru inerken karışıyor benim gözlerimden akan benim anılarıma. Sanırım anılarımla olan uyumundan rahatsız oldum ki saklamaya çalıştım anılarımı gökyüzünün gözyaşlarından, istemedim içim acıya acıya kuruttuğum anılarım tekrar ıslansın, onları canımın yanmasını ezberleye ezberleye kurutmak istemedim. Çünkü biliyordum oyunu kendi acımasız kurallarına göre oynadıkça hayat; çaresizliğime çare aramakla, pişmanlıklarımdan pişman olmakla, yitirdiklerime sadece basit bir elveda demekle geçecekti zamanım. Oyunun kazananı olmayacaktım acıyla dolup taşan anılarıma sahip çıkmadan, kaybedeni de... Gökyüzünün gözyaşlarından kendimi korumak isterken, çözümü kaçmakta buldum yanlış olduğunu bile bile. Sanki insanlardan kaçmak onların bana bıraktığı sonsuz acılardan da koruyacaktı beni. Görünmez bir duvar dedikleri her neyse tüm gücümle ördüm dört bir yanımı onunla. Kendimi korumak için kaçtığım her an, aşılamayan görünmez duvarlarımı hışımla yükselttiğim her saniye ateşe attım kendimi, korumak adı altında. Bir adım geri çekilip kendime baktığımda çaresizliğime çare arama çabalarımı gördüm. Tebessüm ettim çabalarıma, bile bile yaptığım yanlışa. Sanki, hayatımda hiç koşmadığım kadar hızlı koşarsam ıslanmayacaktım. Sanki koşmak benim için tek çıkış yoluydu ve bende çıkmaz çıkışıma koştum. Hışımla ağlamaya devam ederken gökyüzü yerde ne kadar su olduğunu önemsemeden koştum, ayağımı sırılsıklam eden suyu düşünmeden. Eve geldiğimde ise fark ettim yağmurda yürümek, gökyüzünün hışımına inat ederek koşmaktan daha az ıslanmana sebep olacaktı. Aynaya baktığımda sırılsıklam ve yorulmuş bedenimle karşılaştım. Tebessüm ettim yorgunluğuma. Hayatım boyu çoğu kişiden defalarca kez duyduğum sözler yankılandı kulaklarımda. “Yaşayarak öğren...” Keşke yaşamadan öğrenebilmenin bir yolu olsaydı, keşke delicesine kaçtığım yağmurdan aslında kaçmamam gerektiğini bu kadar ıslanmadan öğrenebilseydim, kaçmasaydım keşke, keşke koşmasaydım. Yine keşkelerimi sıraladığım günlerden, pişmanlıklar boyumu aşmış... Pişmanlıklarıma tebessüm ettim, onları yaşayamamış olmanın acısına saygı duyarak. Bu zamana kadar ki en acı tebessümüm buydu sanırım zamana isyanımla dolup taşan. Bunun hatrına bir kez daha tebessüm etsem olmaz mı? Bir saniye öncesi yüzlerce yıl sonrasından daha uzakken sana pişmanlıklarına tebessüm etmekten başka bir şans var mı? Yaşamadıklarının seni etkilemesi kaçınılmazken yaşama şansın olup da yaşayamadıklarına ne demeli? Mesela benim seçimim yağmurdan koşarak kaçmaktı, yürüyerek sakince ilerleleyebilecek şansa sahipken kaçmayı seçtim. Sonucunu daha seçmeden kabul etmiştim, yanlış da olabileceğinin bilinciyle oysa bu kadar ıslanabileceğimi hiç tahmin etmemiştim. Pişmanlık da bu olsa gerek, daha az ıslanmak ve yorulmak şansına sahipken onu yaşayamamış olmak. Kuruttuğum anılarım gibi kendi ıslaklığımı da kurutmuş olsam da bu koşuşun sonunda o anki yağmur damlalarının tenime deyerken bıraktığı acı ve bana ait damlalarla birleşip yerlere düşerken hissettirdiği yanma hissi hiç kaybolmadı içimde. Acı içinde hafifçe yanan benliğimi gördüm, tebessüm ettim. “Kaybedilen en kıymetli eşyanın, servetin, her türlü dünya saadetinin acısı zamanla unutuluyor. Yalnız kaçırılan fırsatlar asla akıldan çıkmıyor ve her hatırlayışta insanın içini sızlatıyor. Bunun sebebi herhalde „Bu böyle olmayabilirdi!‟ düşüncesi, yoksa insan mukadder telakki ettiği şeyleri kabule her zaman hazır.”(149) diyerek tam da içimden atamadığım hisleri anlatmış Sabahattin Ali. Kim bilir belki o da kendi kabullenişine tebessüm etmişir? İlk tebessümüm çaresizliğime çare arayışıma karşıydı bir nevi o da benim kabullenişimdi, aynı zamanda kabullenemeyişim. Kimi zaman, hayatın büyük bir bölümünün ironiler içerdiğini ama onların farkında olamadığımız düşüncesini dört bir yanımı sarmış halde buluyorum. Düşündükçe onları bulabileceğime inanıyorum, kendimi onlardan oluşan daha büyük bir çıkmaza sürüklerken. “Yaşayarak öğren” sözlerinin yankılanışı geliyor aklıma. Öyle ya, bu çıkmazdan düşünerek değil de yaşayarak çıkılıyor sanki. Hem zaten kabullenişimin, kabullenemeyiş olduğunu düşünmek saçmalık olmaz mıydı? Her nefeste pişmanlıklarımın yarattığı acıyı gizlerken tebessümlerimle, her nefeste gökyüzüne farklı bakabileceğimi öğrendim kendi kendime. Yağmurdan kaçmamam gerektiğini, yağmurdan kaçma seçimimin pişmanlığıyla ağırca ödedim. Tebessüm ettim güçsüz yanlarıma onları bu şekilde alt edebileceğime inanark. Pişmanlıklarım geçti, pişmanlıklarımın getirdikleri kurumayı bekliyor tıpkı bu zamana kadar ki kuruyan anılarım, gözyaşlarım, gibi. Elbet bir gün kuruyacak. Güneş kendini göstermeden batacak gri gökyüzünde, gülen masmavi bir gökyüzüne doğmak için. KAYNAKÇA Ali, Sabahattin. Kürk Mantolu Madonna. İstanbul: Yapı Kredi Yayınları, 2011 Murat Arda Turhan21502434SUÇ ORTAĞIGeceler... Geceleri sever misiniz? Bu soruya maruz kalan insanların çoğu geceleri sevmediklerini söyleyeceklerdir. Geceler soğuk, sessiz ve duygusuz gelir çoğu insana. O yüzden insanların çoğu geceleri ya vakitlerini geçirecek hareketli aktiviteler ve insanlar bulabilmek için ya da düpedüz uyumak için kullanırlar.Elbetteki yargılayamayız uyuyanları çünkü sanırım gecelerini olması gereken gibi kullanan onlardır, en azından bilim bize öyle olması gerektiğini söyler.Fakat gecelerin dinginliğine ve yalnızlığına katlanamayan öbür tip insanları anlamakta hep zorluk çekmişimdir ben.Onlarla ortak paydam geceleri uyuyamamam ama hayatın böylesine yaratıcı ve biryandan da dinginleştirici bu anlarını nasıl olur da sadece aktif olarak çekilebilir kıldıklarına asla anlam veremedim. Bu sanırım birazcık kendileri ile barışık olamama ya da daha da ötesinde tüm renkler ve sesler gecenin karanlığına kaynaşıp yavaş yavaş silindiğinde ve uyaran hiçbir şey kalmadığında, kendilerine katlanamama hallerinde ileri geliyor. Oysaki benim için gecelerin anlamı,onlarda olduğundan çok daha fazlasıdır. Geceler, iyi ya da kötü olsun, tüm ateşli tutkuların fitili, tüm yaratıcı düşüncenin beynidir benim için.Tüm şeytanlar ve melekler geceleri izler bizleri. Tüm devrimlerimizi geceleri yaparız biz ama asla fark edemeyiz bunu.Stefan Zweig'in Olağanüstü Bir Gece öyküsü de bu dediklerim için kanıt teşkil ediyor benim için. Öyküde tüm hayatını bolluk içerisinde geçirmiş, asla ve asla hiçbir konuda yokluk çekmemiş bir kontun hikayesi anlatılır bize. Bu kont hayatı boyunca kurallara bağlı yaşamış, toplumun kendisine söyledilerinin dışına çıkmamış, yasalara son derece bağlı tipk bir burjuva bey efendisidir.Ama sıkar bu hayat onu bir süre sonra, hem nasıl sıkmasın ki? Hayatı gündüzlerinin tadında yaşamıştır her zaman. Bence gündüzler her zaman yasa yapıcı ve boyun eğdiricidir insan için çünkü herkes bilir neler yaptığını,sorumlusundur yaptığından ve o kadar çok uyarıcı vardır ki gündüzlerde, düşünmezsin ne yaptığın şeyi ne de yaptığın şeyin anlamını. Bu yüzdendir ki düzene eş değerdir gündüz benim için. Oysaki geceler tam bir kaostur. Dış sesler kesildiğinde ve dinginlik kapladığında sokakları, duyabilir insan ruhundaki kaosu. Aradığı suç ortağını geceleri bulur insan,karanlığın sağladığı sessizlik ve belirsizlik, ve en büyük suçlar ışıklar kapandığında işlenir. Kontumuz da aynısını yapar, kendisine ait olmayan bir piyango biletini çalar, gerekmediği halde isteyerek bu suçu işler o gece, çünkü yaşadığını hissetmek istiyordur.Kendi devrimini yapmıştır artık, sessizliğe sığınmış ve onu sıkan, boğan toplumsal ahlakı bir anlık kıvılcımıyla yerle bir etmiştir. Yaptığı etik olarak tartışılabilir tabi ki. Tahminen de yanlış olduğuna kanaat getiririz tartışssak.Ama ne Zweig'in ne de benim ilgilendiğim şey bu değil. Ben sadece eylemi yapanla ilgileniyorum, gerçekleştirdiği eylemin yapıcı ya da yıkıcı olmasıyla değil. Boyun eğen ruh bir gecede devrimci oluverir. Sonrasında ise debelenir durur kontumuz en dip noktasında hayatının ta kibulacağı zamana kadar tekrardan çıkış yolunu,sonrasında da asla unutmaz ne de olsa en dipi görmeyen insan nerede olduğunu tam olarak bilemez.Devrim tamamlanır onun için.İşte bu yüzden seviyorum geceleri ve bu öyküyü okurken, açıkçası sevgim bir kaç kat daha arttı diyebilirim.Çoğu insan bu öyküden çok farklı şeyle çıkarır tahminimce,hiçbir şey çıkaramayacak bir çoğunluk da var ne yazık ki, ama kimsenin her şeyi bırakıp da geceye bu kadar düşeceğini pek sanmıyorum.Yine de bana çağrışımı bu oldu açıkçası.Gece insan ruhunun doğurganlığıdır, kullanmasını bilen için her gecenin başında ölür ruh ve sonunda tekrardan doğar,iyive kötü de doğabilir,en şeytansı düşünceyle ya da tutkuyla da harmanlanabilir tanrısal imge. Ama her bir farklı olasılıkta da devinim sürekli devam eder. Bence asıl önemli olan da budur.ARTIK AKMAYAN ÇEŞME Gençliği birçok kişi arzular; fakat kimse ömür boyu sahip olamaz. Tarih boyunca insanlar, felsefe taşını bu nedenle keşfetmeye çalışmış, ölümsüzlüğün, mutlak gençliğin ve güzelliğin peşine düşmüşlerdir.Günümüzde, bu arayışlar devam etmektedir ;fakat kalıcı bir çözüme ulaşılamamıştır.Estetik cerrahisinin ilerlemesini (bunun etkisini Ajda Pekkan'da görmek mümkündür: Kulağının arkasındaki deriyi dudaklarına ekletmesi hakkında söylentiler duymak mümkün) Avon'un ve daha birçok kozmetik markasının çalışmalarını (yüz gerdirici kremler ve daha birçok işe yarayıp yaramadığı hakkında şüphelerim olan ürünler) sosyal medyada takip edebiliyoruz.Peki, gençlik sadece güzellik ve görünüm açısından mı bu kadar arzulanıyor?Bizi gençlik yıllarımıza ikide bir götüren zihnimizin neden bizi kandırmaya çalışmasına izin veriyoruz? Bazıları ,gençlik yaşlarına küçümseyerek bakar,ne kadar saf ve acemi olduğunu düşünerek, yaşlanmanın getirdiği bilgeliğin arkasına sığınmaya çalışır.Doğru şudur ki, herkes aslında yaşlılıkla beraber ruhundaki neşeyi, ahengi ve ritmi kaybetmiştir.Gerçekliğin etkisiyle,ruh soğumuş, katılaşmıştır.Kıvraklığını yitirmiş ve ölümü bekler hale gelmiştir.Kaçışlar aranır, ruhu eski canlılığına kavuşturmak için yapılmadık kalmaz.Sonuç ise hayal kırıklığıdır çoğu zaman.İnsan, aldatıldığını fark etmede zorluk çekmez. Rosalie de yitirdiği gençliğini bulmaya çalışanlardandı. Onun da sonu çoğu gibi bir çıkmazda sona erdi.Thomas Mann, Rosalie'nin gençliğe ulaşmasına izin vermedi.Onu yaşlılığın karanlık tünelinde aydınlığa muhtaç bıraktı. Doğaya karşı gelmenin bedelini zalim bir şekilde okuyucuya sununan Thomas Mann, ölmeden önceki bu son kitabında, karamsar bir bakış açısıyla adeta gençliğe ulaşmak hakkındaki tüm umutlarımızı yok ediyor;fakat buna itiraz etmemek olmaz.Öncellikle, doğanın döngüsünden ötürü her canlının ölüme yaklaşması gerçeğine tepki göstermeye çalışmıyorum.Benim asıl itirazım, arayışın acımasız bir şekilde sonlandırılmasıdır.Az önce de bahsettiğim gibi, insanların asıl arayış içinde oldukları gençliğin yüzeysel tarafı olan görünüş değil, sadece gençlik evresinde taşıdığımız zaman içinde kaybolan ve yıpranan özelliklerdir. Bu özellikleri kalıcı olarak korumak çoğu için mümkün olmasa da birkaçı için mümkündür.Gençlik özelliklerini ruhumuzda taşımak, ruhun genç kalması sadece lafta kalmamalı , ilerletilmelidir. Bir yaşlı adamla konuştuğumda bana gençlik yıllarına dönmek istemediğini aksine, yaşlılığını kabul etmek ve ona göre yaşamak istediğini söylemişti.Ona göre gençliğin verdiği deneyimsizlik, gelecek kaygısı ve hayat karşısında olan çaresizlik ona yeter de artarmış bile.Bir başka gün, genç bir adamla konuştuğumda bana erken yaşlandığını, ruhunun erkenden olgunlaştığını ve gençliğin verdiği arayışı, heyecanı ve deli doluluğu neredeyse yaşamaya hiç fırsat bulamadığını söyledi.Bunları göz önüne aldığımızda aslında gençliğin ne kadar göreceli olduğunu ve dış görünüşün sadece gençliğin bir kısmını oluşturduğunu fark ediyorum.Gençlik gerçekten sahip olmak isteyende kalır ve asla terk etmez. Gençliği ulaşılmaz hale getiren bizizdir ve her zaman olduğu gibi hayatın tekdüzeliğinin oyununa geliriz.Bence Thomas Mann de hayatın siyahında kendini kaybetmiştir ve renkleri görmekte güçlük çekmektedir.Oysa yaşına rağmen hayatta daha tatmadığı ve deneyimlemediği bir sürü şeyin olduğunu kendisi de fark edebilmeliydi.Bu nedenle, bunu gençlik kavramının yanlış bir ifadesi olarak değerlendiriyorum.Baş karakteri, akmayan bir çeşme olarak tasvir etmesi, kitaptaki yaşlılığa duyulan karamsarlığın rahatsız edici boyutlara ulaşmasına neden oluyor zannımca. Gençliğin ve güzellliğin tablosunu bize sunan bir kitap olan " Dorian Gray'in Portresi"nde, Oscar Wilde'ın gençlik hakkındaki düşüncelerini sezmek mümkün.O da gençliğin asla yok olmayı düşünmemekten geçtiğini ve diğer yüzeysel arayışların boş olduğunu savunanlardan.Ben de Oscar Wilde'a bu düşüncesiyle katılıyorum.Öykü, bu eserin savunduklarına karşı yazılmış gibi geliyor bana; fakat iki eserde de değinilen noktalar hayata iki farklı açıdan bakmanızı sağlıyor. ŞEHİRLERİN GİZEMİ Şehirlerin de insanlar gibi bir ruhunun olduğunu düşünüyorum. Bizi, o şehre götüren şeyler de bu ruhun bir parçasına tanıklık etmek istememiz. Antalya Kalesi’nde içilen sıcak bir çay, Ayşe Teyze’nin yaptığı o patatesli gözleme ve kışın bile içimizi ısıtan güneş... Artvin’de durmak bilmeyen yağmurlar, Dursun Dayı’nın köydeki ahşap evinin bodrumunda, arılardan kestane balı çıkarma çabası... Doğuya gittiğimizde ise, insanların misafirperverlikleri, damak zevklerinin farklılığı... Aslında bunların hepsi bize o şehirlerin birer ruhu olduğunu gösterir. Üç sene önce Tayland Bangkok’a gittiğimde de aynı duyguları yaşamıştım. Bangkok’ta evde yemek yapma kültürü yok. Onlar için yemek, sokak aralarında yeniyor. Çünkü bir mutfak aleti örneğin tava almak her gün sokakta yemekten daha masraflı. Hal böyle olunca da insanlar sokaklara dökülüyor, caddeler insan akımına uğruyor ve her zaman canlı, hareketli bir ortam bulmak mümkün. Bana sorarsanız, bir şehri diğer şehirlerden özel yapan, oradaki insanların yaşayış biçimi ve şehrin iklimsel ,tarihsel özellikleriyle bağdaşınca ortaya çıkan eşi olmaz doyum. Bugünkü yazımda, iki hafta önce okul gezisi ile gittiğim ‘’ Bir masal ülkesi olarak adlandırılan Kapadokya’’ dan bahsedeceğim. Geziye çıkmadan önce araştırma yapmayı seviyorum, böylelikle gideceğim yerler hakkında daha çok bilgi sahibi olup, tarihsel ve daha bir çok alanda daha geniş açıdan yaklaşabiliyorum. Bu geziye çıkmadan önce Faruk Pekin’in Kapadokya - Kayalardaki Şiirsellik adlı gezi kitabını valizimin bir köşesine koydum ve öğrenmeye koyuldum. ‘’Kapadokya yalnızca Hıristiyan kültürünün, Bizans Uygarlığı’nın, Bizans sanatının özel bir merkezi ya da yalnızca Rum Ortodoks, Apostolik Ermeni kültürünün toplamı değil, çeşitli uygarlıkların –Anadolu Müslüman halk kültürü de dahil– değişik kültürlerin örtüştüğü, çok katmanlı, Bizans öncesi ve sonrasıyla, Selçuklu ve Osmanlı yüzüyle özel bir mekândır.’’ (syf 13). Kapadokya’ya ayak bastığımda yakın arkadaşlarımla gitmiş olmamın verdiği heyecan mı bimiyorum ama, kendimi faklı bir kültürde buldum. Bu küçük şehir bana enerji vermişti. Yaşadığım çevreden daha yöresel ve tarihi açıdan yelpazesi daha genişti. Otele yerleştiğimizde en çok ilgimi çeken şey, otel odalarının taştan yapılmış olmasıydı. Otantik bir hava vermesinin dışında, bana tutsaklık hissini çağrıştırdı. Taşların sıkı dizilimi, küçük bir kapının oluşu acaba hangi tehdite karşı korunma eğilimiydi. Eski çağlarda yaşayan insanlar kimbilir kimleri ağırlamış ya da tutsak etmişti. Belki de saklanmak, tutsak olmak hayatlarının geri kalanını ve nesillerini devam ettirmek için bir zorunluluktu. Her şehirde olduğu gibi, Kapadokya’nın da gizemini anlamaya çalışıyordum. Sabah, güzel bir kahvaltıdan sonra gezimize,Göreme Açık Hava Müzesi ile başladık. Müze bilindiği üzere kayaların -peri bacalarının- içine oyulmuş alanlardan oluşuyor. Mağaraların içine girdiğimizde ise o zamanda yaşayan, yetenekli sanatçıların çizdiği resimler duruyor. Her birinin anlamları ve işlevleri farklı. Keşke o zamanlarda yaşasaymışım, tüm bu resimlerin nasıl neye göre çizildiklerini öğrenseymişim diyorsunuz. Bu gizemi, tüm detaylarıyla öğrenmek maalesef girişteki yazılı metinlerden mümkün değil. Genel olarak, Göreme Açık Hava Müzesi’ni Türkiye’de hatta Dünya’nın her yerinden insanları görmeye teşvik ediyorum. Sadece gitmeden önce, yeterli miktarda bilgi sahibi olmanızı ve bilinçli bir şekilde gezmenizi öneririm. İkinci durağımız ise merkezde kalan Çömlekçi Chez Ali’nin atölyesiydi. Yaklaşık on beş metrekare bir yere otuz kişi sığmaya çalıştık ve usta işe koyuldu. Bir eli seramikteyken diğer elini ıslatıyordu, ayağıyla ise alttaki tekerleği çeviriyordu. Sonuç ise çok başarılıydı. Bize çömleğin tarihinden bahsetti. En sonunda çömlek yapmak için kim gönüllü olmak ister diye sorduğunda elimi kaldırdım. Başıma geleceklerinden hiç haberim yoktu. Arkadaşlarım, genelde yaratıcı bir hayal gücüne sahip
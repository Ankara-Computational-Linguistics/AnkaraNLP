örtecek kadar kuvvetli bir erotizm içeren, kendisinden önce ve sonra gelen her bir sahneyi renklendiren" olarak nitelendi. Amerikan kablolu televizyon ağı IFC, Betty ve Rita ikilisini 2000'lerin temsili çifti seçti. "New Literary History" dergisinde Heather Love tarafından yazılan ve filme "lezbiyenin eserdeki trajik bir karakter olması" açısından bakan bir film analizinde, medyanın filme karşı tepkisinin şu şekilde olduğu belirtildi: "Eleştirmenler, filmdeki seks sahnelerinin detayından ve uzunluğundan -ortada kadınlar arasındaki bu eşcinsel arzudan en çok kimin hoşlanacağına ilişkin bir yarış varmışçasına- hayranlıkla bahsettiler." Çok güzel ve boşta (sevgilisiz) olan Camilla'nın, Adam'ı seçip Diane'i reddetmesinin, sinema ve edebiyatta daha önceleri de kullanılan klasik bir tema olduğunu belirten Love; filme yönelik eleştirilerde Betty ile Rita ve Diane ile Camilla arasındaki tezat oluşturan ilişkilerin "dünyadaki en seksi şey olmakla birlikte, temelinde üzücü ve hiç de erotik olmayan bir yapıya sahip" olduğu düşüncesinin öne çıktığını, bunun da "heteroseksüel düzenin kendini terk edilen kadın üzerinde yarattığı ezici etkilerle teyit etmesine dayandığını" yazdı. Naomi Watts ve Laura Elena Harring'in bu ilişki hakkında medyaya yansıyan görüşleri ise farklılık ve çeşitlilik göstermekteydi. Bu sahneyle ilgili olarak Watts, "Sahneyi erotik görmüyorum, yine de öyle algılanıyor olabilir. Sahneyi son gördüğümde gözümden yaşlar süzüldü; çünkü hikâyenin nasıl sonuçlanacağını biliyordum. Beni biraz üzdü." ifadelerini kullandı. Başka bir röportajında ise "İlgili sahnelerin ekranda bu kadar doğal ve gerçekçi gözükmesinden oldukça etkilendim. Bu kızlar gerçekten birbirine aşık gözüküyorlar ve bu ilginç bir şekilde erotik." dedi. Harring ise konu hakkındaki düşüncelerini "Sevişme sahnesini içimden gelerek oynadım. Rita'nın, Betty'nin ettiği yardımdan oldukça müteşekkir olmasının ardından ona hoşça kal ve iyi geceler dedim, kalbimin derinliklerinden gelen bir teşekkür ettim, onu öptüm ve sonrasında birden ikimizi de bir enerji kaplayıverdi. Tabii hafızamı kaybetmiş olduğumdan bunu daha önce yapıp yapmadığımı bilmiyordum, ama ikimizin de gerçekten lezbiyen olduğunu düşünmüyorum." sözleriyle paylaştı. Rita'nın çantasından çıkan üçgen biçimindeki mavi anahtarın Diane, Camilla ve Adam üçlüsü arasındaki ilişkiye bir gönderme olabileceğini söyleyen Robert Sinnerbrink, Rita'nın bu anahtarı kullanarak açtığı kutunun Rita/Camilla'nın gerçek kimliği ile Betty/Diane'in ona olan öldürücü isteğini ortaya çıkararak filmin ilk kısmında anlatılan rüyayı sona erdirdiğini belirtmektedir. Mavi kutunun, filmdeki diğer sembollerle de kesişen birçok anlamı olduğunu ve kutuya tek bir anlam yüklemenin doğru olmadığını belirten film eleştirmeni Allen B. Ruch; "Kutu, temel olarak Diane'in rüyasında kurguladığı dünyada yer almasını istemediği bastırılmış anılarını ve birtakım gerçekleri temsil etmektedir. Gerçekte Camilla'nın ölümünü simgeleyen anahtarı alan Diane'in aklında 'Bu anahtar neyi açıyor?' sorusu belirir ve kendi sorusunun yanıtını yine kendince, rüyasında açıklamaya çalışır. Benzer şekilde canavar ve yaşlı ikili de birtakım şeylerin şekle bürünmüş halidir. Kendisinin biçimsizleştirilmiş (yahut mahvolmuş) egosunu temsil eden canavar, her görünüşünde biraz daha değişikliğe uğramıştır (...) Ancak canavar, sadece kötü bir figür değil, Diane'in rüyasını çözümlemesi ve gerçeğin farkına varması için uğraşan bir varlık." ifadelerini kullanmış ve kutuyu Pandora'nın kutusuna benzeterek, açılmasının sonucunda Diane'in kişisel evreninin çöküşüne yol açtığı ifade etmiştir. Robert Sinnerbrink, Rita ile birlikte Diane Selwyn'in evine gittiklerinde Betty'nin giydiği gri elbisenin, 1958 yapımı "Ölüm Korkusu" ("Vertigo") adlı filmde Madeleine'in giydiği elbiseye yapılan bir atıf olduğunu belirtmektedir. Rita ile Betty'nin yüzlerinin çakıştığı bir sahnenin ise 1966 yapımı "Persona" adlı filmde yer alan bir sahneye gönderme olduğunu ifade etmektedir. David Lynch'in yönettiği filmlerin tarzı genel olarak "ultra garip", "karanlık" ve "garip" olarak tanımlanmaktadır. Todd McGowan, "Bir Lynch filmini, standart bir Hollywood filmi veya en radikal filmleri izlermiş gibi izleyemezsiniz." diyerek Lynch'in tarzının kendine özgü olduğunu belirtir. Filmlerinde klişe ve sürreal ögeler, kâbus ve hayaller, doğrusal olmayan hikâye akışlarını sıkça kullanan Lynch, bunları kendine özgü kamera açıları, sesler ve ışıklandırmayla birleştirerek izleyicilerin inandığı şeyden şüphe etmesini sağlayan filmler ortaya koymaktadır. Kariyerinin başındaki umutlu oyuncu, femme fatale, başına buyruk bir yönetmen ve karanlık mafyavari kişiler, "Mulholland Çıkmazı"nda yer alan ve ilk görünüşte klişe olarak nitelendirilebilecek karakterlerdendir. Bu karakterleri film içerisinde rüyalar, hayaller ve kâbuslara atıfta bulunarak farklı şekillerde kullanan Lynch, izleyicilere neyin rüya neyin gerçek olduğuna karar vermeleri için seçim şansı bırakmaktadır. David Lynch, filmde çeşitli yanıltıcı unsurlar kullanmıştı. Film stüdyolarını kontrolü altında bulundurduğu görülen Bay Roque adındaki karanlık karakter, cüce bir oyuncu olan Michael J. Anderson tarafından canlandırılmıştı. Sadece iki cümlelik rolü olan Anderson, büyükçe bir tekerlekli sandalyede oturmuş ve protez kol ve bacaklar kullanılarak kafasının, normalde olması gerekenden daha küçük gözükmesi sağlanmıştı. Adam'ın evinde düzenlenen partide; mavi kutu açılmadan önceki sarışın Camilla olarak görünen kadın, Diane'in gözü önünde Adam'ın yanında oturan siyah saçlı Camilla'nın yanına gelir, eğilerek kulağına bir şeyler fısıldar ve onu dudağından öper. Her ikisi de Diane'e dönüp, gülümsedikten sonra kadın oradan uzaklaşır. Film eleştirmeni Franklin Ridgway'e göre planlı olarak gerçekleştirilen bu "zalimce ve manipülatif" sahnenin, Camilla'nın gerçekten göründüğü kadar değişken mi olduğu yoksa izleyicilere Diane'in aklından geçenleri mi gösterdiği konusunda bir netlik olmadığını belirtmektedir. Betty'nin deneme çekimlerine girmesinden hemen sonra gelen sahnede, ilk etapta sadece bir kadın ve kendisine eşlik eden vokalistlerin bir şarkıyı seslendirmesi görülür. Ancak kamera yavaş yavaş geri çekildiğinde izleyici, buranın bir kayıt stüdyosu olduğunu anlar. Bu stüdyo, Betty ile Adam Kesher'ın ilk kez karşılaştıkları yerdir. Ridgway, burada kullanılan sanatsal kamera tekniğinin izleyicileri merak içerisinde bıraktığını ifade etmektedir. Stephen Dillon'a göre Lynch, film boyunca farklı kamera açıları kullanarak izleyicilerin, kendilerini karakterlerin yerine koymasını ve olaylara onların bakış açısından bakmasını sağlamaya çalışmıştır. Benzer şekilde Andrew Hageman da filmdeki kamera kullanımının "oldukça rahatsız edici bir mekân algısını, huzurla harmanlayarak" izleyiciye sunduğunu belirtmektedir. Winkies'te geçen sohbet sahnesi esnasında kameranın tamamıyla düzensiz bir biçimde hareket ettiğini yazan Hageman, bunun da "izleyicilerin, objektif bir çekimin birden rahatsız edici bir şekilde subjektif olduğunun farkında olduğu"nu öne sürmektedir. Akademisyen Curt Hersey filmde; eksik ve beklenmedik geçişler, çekim hızı, geleneksel olmayan kamera hareketleri, bilgisayar tarafından yaratılan efektler ile doğrusal olmayan hikâye ve görüntü akışı gibi birtakım yenilikçi teknikler kullanıldığını belirtmektedir. Betty ve Rita'nın ön planda olduğu filmin ilk kısmında sürreal ögeler yoğun olarak kullanılırken Diane ile Camilla'nın ön planda olduğu ikinci kısmında bu ögelerde büyük bir düşüş gözlenmektedir. Diane'in gözüktüğü sahnelerde kullanılan ışığın zayıf olması, karakterin fiziksel ve ruhsal zayıflığını sembolize etmektedir. Diğer yandan filmin ilk kısmında kullanılan ışık "en basit dekorların dahi ışıldamasına" yol açarken Betty ile Rita adeta ışık saçmakta ve bu kısımdaki sahneler arasında yapılan geçişler de ikinci kısma oranla daha yumuşak gerçekleşmektedir. Filmin ilk kısmında Lynch, sahneler arası geçiş yaparken Los Angeles'taki dağlar, palmiye ağaçları ve binaların panoramik çekimlerini göstermektedir. Buna karşın ikinci kısımda ise iki sahne arasındaki görsel geçişten önce, ses geçişi gerçekleşmektedir. Winkies'te geçen sohbet sahnesini "aşırı esrarengiz" bulan Hageman, bu sahneyi "fiziksel gerçeklik ile hayali gerçekliği birbirinden ayrıldığı" bir sahne olarak nitelemektedir. Yazar Valtteri Kokko filmde; aynı oyuncular tarafından canlandırılan fiziksel olarak aynı görünüşe sahip farklı karakterler, rüyalar ve Rita'nın kaybolup Diane'in hayatını başlatan mavi kutu gibi sıradan bir nesne olmak üzere filmde üç farklı "esrarengiz metafor" olduğunu belirtmektedir. Lynch'in yönettiği diğer filmlerde kullanılan deneysel ses çalışmalarına "Mulholland Çıkmazı"nda da rastlanmaktadır. Filmin açılış kısmında, siyah saçlı kadının arabadan sendeleyerek indikten sonra içinde bulunduğu şaşkınlık, bu sahnelerde herhangi bir ses kullanılmamasıyla ifade edilmiştir. Bir süre sonra, sokaktaki gençlerin gülüşmelerinin duyulmasının ardından bu şaşkınlık hâli korkuya dönüşür. Filmin birçok noktasında kullanılan gök gürültüsüne benzer ses efektleri sayesinde tedirgin edici ve ürpertici bir hava verilmeye çalışılmıştır. Hageman ise filmde sürekli olarak esrarengiz bir ambiyans sesinin kullanıldığını ifade etmektedir. Ruth Perlmutter'ın belirttiğine göre filmin sonunda, Club Silencio'daki kadının "silencio" diye fısıldaması, Lynch'in sürrealizmi işitsel olarak da kullanmasının bir örneğidir. Yönetmenliğini Lynch'in üstlendiği 1997 yapımı "Kayıp Otoban" filminin yapım ekibinde yer alan ve filmde küçük bir rolde de oynayan Jennifer Syme'ın 2 Nisan 2001 günü geçirdiği trafik kazasında hayatını kaybetmesinin ardından Lynch, filmin sonundaki jeneriğe eklediği ifadeyle filmi Syme'a adadı. "Mulholland Çıkmazı"nın ilk gösterimi 16 Mayıs günü, 2001 Cannes Film Festivali sırasında yapıldı. Festival kapsamında verilen En İyi Yönetmen ödülünü Lynch, "Orada Olmayan Adam" filminin yönetmeni Joel Coen ile birlikte kazandı. 8 Ekim 2001 tarihinde, Amerika Birleşik Devletleri'nde Universal Pictures tarafından beş salonda gösterime sokulan film, geniş çapta gösterime girişini 12 Ekim günü yaptı ve ülke genelindeki altmış altı salonda gösterilmeye başlandı. İlk haftasında $587.591 hasılat elde etti. 19-25 Ekim günleri arasında gösterildiği salon sayısı 247 ile maksimuma ulaşmasının ardından sonraki günlerde bu sayı giderek düştü. 9 Mayıs 2002'ye kadar ABD sinemalarında kalan film, ülke genelinde toplamda $7.220.243 hasılat elde etti. Kanada'daki salonlarda TVA Films tarafından vizyona sokulan film, diğer ülkelerde StudioCanal tarafından dağıtıldı. ABD dışındaki ülkelerden elde ettiği $12.892.096'lık hasılatla birlikte toplam hasılatı $20.112.339'a ulaştı. Film, ABD dışındaki en çok hasılatı $3.639.652 ile Fransa'da elde etmişti. "Mulholland Çıkmazı"nın çok az özel seçenek yer alan DVD sürümü Nisan 2002'de, Amerika Birleşik Devletleri ve Kanada'da yayımlandı. Bu sürümde filmin bölümleri arasında geçiş yapma özelliği yer almamakta ve bölüm atlama tuşuna basıldığında filmin en sonuna gidilmekteydi. Bu özelliği bilinçli olarak istemediğini belirten Lynch, bu sayede izleyicilerin filmi bir oturuşta bitireceğini düşündüğünü söyledi. Diğer yandan DVD kutusunun içerisinde, bazı eleştirmenler tarafından "dikkat dağıtma amaçlı" olarak nitelendirilen "Bu Gerilimi Anlamanız için David Lynch'in 10 İpucusu" başlıklı bir kart bulunmaktaydı. Filme on üzerinden dokuz, filmin DVD sürümüne ise on üzerinden sekiz puan veren Eccentric Cinema adlı web sitesinin yazarlarından Nick Coccellato, DVD'de yer alan özel seçeneklerin azlığıyla ilgili olarak "filmin var olan gizemlerine yenilerini eklediğini" yazdı. Amerika Birleşik Devletleri dışında ve daha sonraları yayımlanan DVD sürümlerinde ise Cannes Film Festivali'nde Lynch ile yapılan röportaj ve filmin festivaldeki ilk gösteriminden bazı görüntüler yer aldı. 13 Eylül 2010 tarihinde filmin Blu-ray Disc sürümü, Optimum Home Entertainment tarafından "StudioCanal Collection" adlı serinin bir parçası olarak Avrupa'da piyasaya sürüldü. Bu sürümde; Thierry Jousse ile yapılan "In the Blue Box" başlıklı bir önsöz, daha önceleri hazırlanmış olan ve yönetmenler ile eleştirmenlerin yer aldığı bir belgesel, "On the Road to Mulholland Drive" ve "Back to Mulholland Drive" adlı filmin yapımına dair iki belgesel ve filmin yapımında emeği geçen kişilerin bir kısmıyla yapılan röportajlar yer almaktaydı. Bu ürün aynı zamanda, "Fil Adam"ın ardından bu seri kapsamında yayımlanan ikinci David Lynch filmi olmuştu. Filmin yayımlanmasının ardından iki eleştirmen, filmin "yakın dönem sinema tarihindeki en sert hakaretleri de en güzel iltifatları da elde eden" bir yapım olduğunu belirtti. Lynch'in önceki filmleriyle ilgili genel olarak negatif veya karışık değerlendirmeler yapan "Chicago Sun-Times" yazarlarından Roger Ebert, ""Mulholland Drive", David Lynch'in önceki çalışmalarından "Vahşi Duygular" ("Wild at Heart") ve "Kayıp Otoban"ı ("Lost Highway") affettirecek kadar iyi. En azından bu son deneyinde, deney tüpleri kırılmamış. Kara film tarzında, sürrealist bir rüyayı anlatan film, anlamını yitirdikçe izleyicilerin daha da çok ilgisini çekmekte." yorumlarını yaparak filme tam puan verdi. 2012 Kasım'ında ise filme, "Mükemmel Filmler" başlıklı listesinde yer verdi. Filmin, Federico Fellini'nin "8½" adlı filmiyle benzer kalitede olduğunu belirten "The New York Times" yazarlarından Stephen Holden, filmi "Yakından bakınca bunun uzun zamandır karşılaştığımız en büyük ve salakça sinema şöleni olduğunu anlıyoruz: bir film yapımcısının kişisel eğlence dünyasında geçen bir yolculuk. Filmlerin gücünü sorgulaması, açlığı dindirilemeyecek bir şeytanın çığlıklarını duyabileceğiniz bir zemin hazırlıyor." sözleriyle tanımladı. "San Francisco Chronicle"dan Edward Guthmann ise filmi "düşsel imgeler ile şiddetli ve sıklıkla umursamaz hayal gücü ögeleri nedeniyle coşturucu" olarak tanımladı ve "Ağır ilerlemesinde hipnotize edici bir yan var. Verdiği önsezi hissiyatı ve zamanda kaybolmuş atmosferiyle (...) bizi kendisine bağlıyor, büyülüyor ve eğlendiriyor. 146 dakika boyunca insanı çileden çıkarması, Lynch'in hâlen formunda ve sinirlerimize dokunmada bir usta olduğunu gözler önüne seriyor." ifadelerini kullandı. "Rolling Stone" dergisinden Peter Travers'ın film hakkındaki görüşleri ""Mulholland Çıkmazı", filmleri yeniden hayatta gibi hissettiriyor. Bu günahkar mutluluk Lynch için taze bir başarı ve sıkıntılı bir yılda yapılmış en iyi filmlerden biri demek. Görsel cesaret, bayıltıcı erotizm ve bir fahişenin parlak dudak boyasına benzeyen renklerle bezeli bu bebek gibisi yok." şeklinde oldu. "The Village Voice"'taki yazısında J. Hoberman "Bu coşkulu fantezi cümbüşü (...) kesinlikle Lynch'in "Mavi Kadife" ve "Eraserhead"den sonraki en sağlam filmi. "Kayıp Otoban"daki rockabilly çöküşünde onu başarısız kılan etmenlerin -kötü karakterlerin serbest biçimde ortada dolaşması, ruhsal geçişlerdeki mantıksızlıklar, kışkırtıcı biçimde elenen konu başlıkları, gereksiz almaşık evrenler gibi- etkisi başarılı bir biçimde silinmiş görünüyor." sözleriyle filmi yorumladı. Genel olarak eleştirmenlerden olumlu eleştiriler alan film, ki çeşitli film eleştirilerini derleyen ve ortalama bir puan veren Rotten Tomatoes adlı web sitesinde %81'lik bir orana sahiptir, bazıları tarafından olumsuz yönde eleştirilere maruz kaldı. "The New York Observer"daki yazısında 2001 yılı içerisinde gördüğü en kötü filmin "Mulholland Çıkmazı" olduğunu söyleyen Rex Reed, film için "aptalca ve abuk sabuk saçmalıklarla dolu" tanımlamasını yaptı. "New York" dergisinden Peter Rainer, "Kendisinin diğer ucube festivaline benzer rüyalara sahip filmlerinden daha çok beğensem de hâlen umutsuz bir vaka. Lynch'in kendisini yenilemesi ve bir süreliğine kreatinler, hemoglobinler ve zombilerden uzak durması gerekiyor." diyerek yönetmenin diğer filmleri gibi bunu da beğenmediğini yazdı. Desson Howe, "The Washington Post"ta yer alan yazısında film için ""Mulholland Çıkmazı"nın ne anlattığı hakkında bir fikriniz oluştuysa, operatörler şu anda bir ipucu için bekliyorlar." diyerek filmin anlamsızlığından yakındı. "Variety" dergisindeki incelemesinin büyük bir kısmında olumlu yönde eleştiriler yapan Todd McCarthy, olumsuz görüşlerini "Film, mantıklı ve uyumlu bir akışa sahip bölümden Lynch'in hayal dünyasına ani bir geçiş yapıyor (...) 45 dakikalık finalde izleyicileri ters köşeye yatıran bir sisteme geçiş yapan Lynch, bu kısımda açık veya önceki kısımla herhangi bir mantıklı bağlantısı olmayan bir alternatif gerçeklik kurgusu yaratıyor. "İkiz Tepeler" gibi diğer çalışmalarından da aşina olduğumuz bu aniden gerçekleşen şaşırtıcı değişim, bu aşamaya kadar oldukça zekice ilerleyen muhteşem kurgudan koptuğundan dolayı beni hayal kırıklığına uğratıyor." sözleriyle dile getirdi. Benzer düşünceleri paylaşan James Berardinelli de "Lynch izleyicisini kandırıyor, ayağımızın altındaki kilimi aniden çekiveriyor. Birdenbire her şeyi bir kenara fırlatarak, yalnızca aklımızı karıştırma amacı güden bir kısma geçiş yapıyor. Hiçbir şey bir anlam ifade etmiyor; çünkü olması gereken de tam olarak bu. Olaylarda herhangi bir amaç veya bir mantık yok. Lynch, bize büyük bir şaka yapmaya çalışmış." Film teorisyeni Ray Carney "Söylemeniz gereken bir şey yoksa, tüm bu duygusal ilişkileri ve anlatımdaki gariplikleri kullanmaya ihtiyacınız olmaz. Karakterlerin gerçekten bir ruhu varsa, tıpatıp aynı görünümlü iki farklı karakterleri ve karanlık tipteki figürleri kullanmasanız da olur." direyerek filmin ilk kısmının gereksiz noktalarla dolu olduğunu anlattı. "Mulholland Çıkmazı"; Los Angeles Film Eleştirmenleri Birliği, "Cahiers du cinéma", Indiewire, "Slant Magazine", "Reverse Shot", "The Village Voice" ve "Time Out New York" tarafından 2000'lerin en iyi filmi seçildi. "Film Comment" tarafından eleştirmenler, programcılar, akademisyenler, film yapımcıları ve diğer benzer meslek gruplarına sahip kişiler arasında yapılan bir oylama sonucunda da 2000'lerdeki en iyi film "Mulholland Çıkmazı" olarak belirlendi. Aynı derginin okurları arasında yapılan ankette de film, birinci sıradaki yerini korudu. 2000'lerin en iyi on filmi listeleri oluşturan "The Guardian", "Rolling Stone" eleştirmenlerinden Peter Travers, The Canadian Press ve Access Hollywood eleştirmenlerinden Scott Mantz'ın listelerinde üçüncü; eleştirmen Michael Phillips'in listesinde ise sekizinci sırada yer aldı. 2010 yılında, "The Guardian" tarafından o güne kadar yapılmış en iyi ikinci sanat filmi olarak gösterildi. "Los Angeles Times" yazarları ve editörlerinden oluşan bir grup tarafından 2008 yılında belirlenen konusu Los Angeles'ta geçen ve son 25 yıla ait olan filmler listesinde 11. sırada yer aldı. "Sight & Sound", 2 Ağustos 2012'de yayımladığı en iyi filmler listesinde "Mulholland Çıkmazı"na 28. sırada yer verdi. "Empire" dergisi tarafından belirlenen gelmiş geçmiş en iyi 500 film listesinde ise 391. sırada yer aldı. Birleşik Krallık televizyon kanalı Channel 4'da yayımlanan "50 Films to See Before You Die" ("Ölmeden Önce Görmeniz Gereken 50 Film") adlı program, "Mulholland Çıkmazı"na 38. sırada yer verdi. 2011 yılında "Slate" adlı çevrim içi dergi, "Mulholland Çıkmazı"nı "Yeni Klasikler" başlıklı serisinin bir parçası olarak gösterdi ve 2000 yılından beri etkisini en çok sürdüren film olarak niteledi. BBC tarafından 23 Ağustos 2016'da yayınlanan ve dünya genelinde 177 sinema eleştirmeninin görüşü değerlendirilerek oluşturulan "21. Yüzyılın En İyi Filmleri" listesinde ilk sırayı aldı. "Mulholland Çıkmazı"nın veya kadrosundan herhangi bir ismin aday gösterildiği ve kazandığı ödüller aşağıdaki gibidir: 2009 Dünya Artistik Patinaj Şampiyonası 2009 Dünya Artistik Patinaj Şampiyonası Uluslararası Paten Birliği'nin (ISU) onayladığı elit patencilerin Dünya Şampiyonu unvanı için yarıştığı yıllık artistik patinaj müsabakasının 2008-2009 sezonunda yapılanıdır. 23 Mart-29 Mart 2009 tarihleri arasında Los Angeles, Kaliforniya, ABD'de Staples Center'da yapılacaktır. Bu şampiyona 2010 Kış Olimpiyatları'na katılacak sporcuları belirlemek için kullanılmaktadır. Detaylı bölüm için; 2010 Kış Olimpiyatları'nda artistik buz pateni - Elemeler Artyom Borodulin Artem İgoreviç Borodulin (; d. 9 Mart 1989, Perm), Rus buz patenci. 2008 Dünya Gençler Şampiyonası'nda gümüş madalya almıştır. Kardeşi Sergei Borodulin de buz patencidir. 2007-2008 ISU Junior Grand Prix'de Bulgaristan'daki yarışmayı kazanmış, Avusturya'da bronz madalya alarak Junior Grand Prix finaline gitme hakkı kazanmıştır. Ancak Kasım 2007'de antrenman sırasında ayağını kırmıştır. Ancak Ocak 2008'de tekrar kaymaya başlamış ve 2008 Dünya Gençler şampiyonasına gidecek takımı belirleyen Rusya Gençler şampiyonasını kaçırmıştır. Mart 2008'de yapılan şampiyona için Rusya Federasyonu takımı değiştirmiş ve Borodulin takıma girmiştir. 2008 Dünya Gençler'de Amerikalı Adam Rippon'un ardından gümüş madalya kazanmıştır. Mulholland Drive Mulholland Drive, Los Angeles, Kaliforniya'da adını William Mulholland'dan almış olan yol. Yolun bir kısmı Mulholland Highway olarak adlandırılır. Adını bu caddeden alan aynı adlı bir film de bulunmaktadır. Işıklı Yol İzel'in 2007 çıkışlı 7. solo albümüdür. Albümdeki 10 şarkı İzel'in aranjörü Sinan Akçıl'a, ikisi Fettah Can'a aittir. Albümün miksajları İspanya'da, mastering'i Almanya'da, kayıtlar MDM Türkiye'de gerçekleşmiştir. İlk single Belli Mi Olur yaz aylarında sık sık çalınırken, standartların altındaki videosu ekranlarda çok sık gösterilmemesine neden olmuştur. Daha sonra ikinci single Gurur yaz ayları sonunda ekranlarda yerini almış ve bu şarkının video klibini Rafet El Roman yönetmiştir. Şarkı kısa sürede hit olmuş ve 2007 yılının en akılda kalan şarkılarından biri olmayı başarmıştır. 2008 başlarında da Hevesimi Kırma 3.single olarak belirlenmiş ve şarkıya Deniz Akel yönetmenliğinde bir video klip hazırlanmıştır. Ayrıca albümden single olarak çıkmasa da, Fettah Can imzalı "Her şey Ayrı" ,"Işıklı Yol" ve bir Sinan Akçıl parçası olan "Boş Yere" de radyolarda sık sık çalınmış ve listelere girme başarısı elde etmişlerdir. Bilhassa Her şey Ayrı adlı parça klibi çekilmeden Türkiye Billboard Listesi'nde 8 numaraya kadar yükselmeyi başarmıştır. Bunun dışında bu albüm İzel'in 20. sanat yılını kutladığı albüm olmuştur. İzel bu albümü hayranlarına teşekkür amacıyla yapmıştır. İzel'i hayranları yalnız bırakmamış ve albüm 80 bin tiraj elde etmeyi başarmıştır. Pforzheim Pforzheim, Almanya'nın güneybatısında bulunan Baden-Württemberg eyaletine ve Karlsruhe ili'ne bağlıdır. Şehir Stuttgart - Karlsruhe arasında, üç ırmağın (Wurm, Nagold ve Enz) birleşme noktasında antik Romalılar tarafından kurulmuş ve günümüzde 98 kilometrekareye yayılmıştır. Pforzheim'da (2010 yılı sonu itibarıyla) 119,781 kişi yaşamaktadır. Pforzheim'da kuyumculuk ve saat yapımı sektörü gelişmiştir ve bu konularda dünyaca tanınmaktadır. Kuyumculuktaki ünü dolayisyla bu şehre "Goldstadt (Altın Şehir)" de denilmektedir. Bu şehrin kuruluşu, günümüzde daha büyük komşuları olan Stuttgart ve Karlsruhe'dan daha önce olmuş ve antik Romalılar o zamanki Almanya'yı ellerine geçirip savunmak için yapmış olduğu askeri yollarını şehrin mevki önünde bulunan üç nehir birleşme noktasında yol için sığ nehir geçiş noktası olarak kullanmaya başlamaları ile kurulmuştur. Bu önemli geçiş noktasında bir yerleşke gelişmeye başlamıştır. Bundan sonra Orta çağlarda Pforzaheim Kara Ormanlardan kesilen ağaçları kereste yapmak için önce Wuerm, Nagold, Enz ırmaklarında, sonra da Neckar ve Rhein ırmakları üzerinde büyük kesilmiş ağaçlardan yapılan sallar halinde su üzerinde yüzdürerek nakilleri için merkez olmuştur. Bu kesilmiş ağaçlar önce Hollanda ve sonra diğer sahil şehirlerinde gemi yapmak için kereste haline getirilmekte idi. Ayrıca tarihsel olarak bataklık arazide kurulmuş olan ve genişlemekte olan Amesterdam şehrini gelişmesi bu Pforzheim merkezli kesilmiş ağaç nakil sanayinin sağladığı kütük ve kereste kullanılması ile başarılmıştı. Şehir 2. Dünya Savaşı'nda ağır zayiat görmüştür. Birçok kez bombalanmıştır ve bu hava saldırılarından en büyüğü 23 Şubat 1945'te olmuştur. 17.000'in üzerinde kişi ölmüştür. Bu sayı şehrin 4'te 1'lik nüfusuna tekabül etmektedir. Pforzheim'daki binaların %83'ü yıkılmıştır ve şehre büyük zarar verilmiştir. Pforzheim Kara Orman (Schwarzwald) bölgesinin doğu kisminin kuzey kenarında konumlanmıştır. Wurm ile Nagold irmagi ve Nagold ile Enz ırmağı birleşme noktalarının ihtiva eden açık bir vadide ve Krasaichgau adli tepelik bir arazinin kenarında kurulmuştur. Bu konumu nedeniyle şehre takma ad olarak "Üç-Vadi Şehri (Drei-Taeler Stadt)" veya "Kara Ormanlar Kapisi (Pforte zum Schwarzwald / Porta Hercynia)" adları da verilmiştir. Pforzaheim ve etrafındaki bölge Almanya'da yörel idare olarak kurulmuş olan "Karlsruhe/Pforzheim Yoğun Nüfuslu Bölge" içindedir. Pforzheim şu belediye ve kasabalra için yorel merkez (Mittelzentrum) görevini yapmaktadır: Birkenfeld (Enz), Eisingen, Engelsbrand, Friolzheim, Heimsheim, Ispringen, Kämpfelbach, Keltern, Kieselbronn, Königsbach-Stein, Mönsheim, Neuenbürg, Neuhausen, Neulingen, Niefern-Öschelbronn, Ölbronn-Dürrn, Remchingen, Straubenhardt, Tiefenbronn, Wiernsheim, Wimsheim and Wurmberg. Pforzheim'ın nüfusu son 100 yılda yüzde yüzden fazla artmıştır. 1900'da yapılan sayımda şehrin nüfusu 43.000'in üzerindeydi, yani şu anki nüfusun neredeyse üçte biri. 1556 yılından itibaren şehirdeki Protestanların sayısı çok fazladır ve daha sonraki yüzyıllarda da böyle devam etmiştir. Fakat 1800'lü yıllardan itibaren çok sayıda Katolik şehre yerleşmiş ve bu nedenle şehirde Hristiyan Katolik artmıştır. Pforzheim şehri şu 16 semte bölünmüştür. Pforzheim'ın ekonomisi kuyumculuk ve saate dayalıdır. Raylı sistem önemli yer tutmaktadır. Nüfusun da fazla olmaması nedeniyle herhangi bir trafik sorunu yoktur. Pforzheim'ın en önemli gazetesi Pforzheimer Zeitung'dur. Bundan başka Pforzheimer Kurier gazetesi de vardır. Pforzheim'in şu şehirlerle resmi kardeş şehir antlaşması vardır: Pforzheim şu şehirlerle resmen dostluk antlaşması yapmıştır: Ben DeÄŸil Ben Değil ("Not I"), Samuel Beckett'in yirmi dakikalık dramatik monolog tarzında yazılmış olan tiyatro oyunudur. Alan Schneider yönetmenliğinde “Samuel Beckett Festivali”nde sahnelenmiştir. Sahnede yalnızca ağzı ışıklandırılmış olarak oturan bir kadın oyuncu yer alır. Ağız, her seferinde, izleyicinin duyamadığı bir ses tarafından dile getirilen bir soru ve bir yanıta dönüştüğü dört kriz anı ile belirlenmiş olan monoluğunun tümünde, “Ben” dememek için umutsuz bir uğraş verir. Oyun, Neil Jordan’ın tarafından 2000 yılında filme çekilmiştir. On dört dakika süren filmin başrolünde Julianne Moore yer aldı. Rolling Stone'un Tüm Zamanların En İyi 500 Şarkısı Rolling Stone'un Tüm Zamanların En İyi 500 Şarkısı ya da orijinal adıyla Rolling Stone's 500 Greatest Songs of All Time ya da 500 Greatest Songs of All Time listesi, Rolling Stone adlı derginin Kasım 2004 sayılı sürümünde ek olarak yayınlanmıştır. Liste için 172 ayrı müzisyen ve eleştirmenin görüşlerinden ve oylarından yararlanılmıştır. Listede yer alan şarkılar şu şekildedir: [[Kategori:Rolling Stone|Tüm Zamanların En İyi 500 Şarkısı]] [[Kategori:Şarkı listeleri]] [[Kategori:2004'te mÃ¼zik]] [[Kategori:Rolling Stone listeleri]] Chipata HavalimanÄ± Chipata Havalimanı, Zambiya'nın Chipata bölgesindeki bir havalimanı. Ülkenin en büyük uçuş noktası Kenneth Kaunda Uluslararası Havalimanı'nın 500 km kuzeydoğusunda bulunmaktadır. Ohio Doğaçlaması Ohio Doğaçlaması ("Ohio Impromptu"), Samuel Beckett tarafından 1980 yılında İngilizce olarak yazılmış "kısa oyun"dur. Oyunda, siyahlar giymiş, uzun beyaz saçlı ve yüzünü saklayan bir figür, beyaz bir masanın yanındaki beyaz bir sandalyeye oturmuş olarak görünür. Oyunda "Okuyucu" ve "Dinleyici" olmak üzere iki karakter mevcuttur. Okuyucu, bir zamanlar Dinleyici tarafından sevilmiş ama şu anda ölmüş olan biri tarafından gönderilen gizemli bir habercidir. Okuyucu'nun okuduğu kitapta, Dinleyici'nin “söyleyecek hiçbir şeyin kalmadığı” ve hikâyenin son kez dile getirildiği son ana kadar yas tutmasının öyküsü anlatılmaktadır. Dinleyici, hikâyenin son kez okunuşu olmadığını vurgulamak amacıyla eliyle masaya da vurarak, eşlikçisinin okumasını düzenler. Ohio Doğaçlaması, Charles Sturridge'nin yönetmenliğinde filme çekildi. Jeremy Irons'ın başrolünde yer aldığı film on iki dakika sürmektedir. Fragment de théâtre I Fragment de théâtre I ("Tiyatro Oyunu Taslağı I)", Samuel Beckett oyunudur. Kısaca Tiyatro I olarak da bilinir. Orijinal dili Fransızca olan oyun, Beckett tarafından İngilizceye çevrildi. Oyun, ilk kez 1979 yılında Hamburg'daki Schiller tiyatrosunda Walter Asmus yönetiminde sahnelendi. Oyunda kör bir adamın (‘A’) ve fiziksel engelli bir adamın (‘B’) rastlantı eseri karşılaşmaları ve hayatta kalma çabaları uğruna, görme ve hareket güçlerini birleştirme olanaklarını değerlendirirmeleri konu edinir. İkisinin de bir zaman önce bir kadınla ilişkileri olmuştur ama şimdi yanlarında kendilerine yardım edebilecek hiç kimse yoktur. A sorular sormayı sürdürürken, B pragmatiktir; bu konulara hiç dikkat etmemiş gibi gözükür, ketumluğunu sürdürür. B giderek A’ya karşı daha saldırganlaşır ama engelli biri olarak onun da A’ya ihtiyacı vardır. Çakıl mayın Çakıl mayın veya Düğme mayın ABD tarafından geliştirilen ve havadan atılan anti personel mayınılara verilen genel addır. Bu mayınlar özellikle Vietnam Savaşı sırasında McNamara Hattı boyunca bol miktarda kullanılmıştır. Bu mayınlar bunun yanında kısa sürede döşenebilen bir tür arazi etkisizleştirme silahı olarak da kullanıldı. Bu silahlar özellikle düşen uçak pilotlarını ya da geride kalan piyade birliklerini arama ve kurtarma görevleri esnasında düşman birliklerinin belli bir araziyi geçişlerini engellemek amaçlı kullanılmıştır. Mayın küçük yeşil veya kahverengi kamuflaj desenli kumaş kese içerisindeki iki plastik yaprak arasındaki plastik patlayıcıdan oluşmaktaydı. Mayının ateşleyici fünyeye ihtiyacı yoktu. Bunun nedeni döşendikten sonra her türlü harekete duyarlı hale gelen patlayıcı en ufak bir temasta infilak etmekteydi. İçerisidne Freon sıvısı bulunan kutularda taşınan mayınlar hem elle hem de havadan atılarak döşenebilmekteydi.Kutusunun içerisinde çıkartılan mayın, Freon sıvısının 3 ila 8 dakika içerisinde buharlaşması ile patlamaya hazır hale gelirdi.Mayınlar içerisinde farklı ebatlarda olan basit bomblet (Düğme mayın)lardan oluşmaktaydı. Mayınlar bir insanı öldürmekten çok üzerine basan kişiyi yaralamak amaçlıydı. Bu mayınlar ABD Ordusu tarafından Khe Sanh Çatışması sırasında kullanıldı. ABD Hava Kuvvetleri Tarihine göre 'başbelasından biraz fazlası' olarak nitelendirilen bu çatışmada Vietkong birlikleri mayınları öküz sabanları ile tırmıklayarak toplamış ve patlatarak etkisiz hale getirmiştir. 1967 ile 1968 yılları arasında 37 milyon adet üretilen mayının 1970 yılında imalatı durdurulmuştur. Mayınlar tipik olarak SUU-41A/A ve SUU-41B/A model dağıtıcılar içerisinde bulunurdu. Bu dağıtıcılardan 12 ila 16 tanesi ise bir misket bombası içerisine yerleştiriliyordu. Bu sayede bir salkım bomba içerisinde ortalama 1,470 ila 7,500 mayın bulunuyordu. Bu bombalar savaş uçaklarından yerden 60 ila 6000 metre arasında ve saatte 370 km/s ila 1300 km/s hızla bırakılmaktaydı. Uçaktan bırakılan bu bomba yerden 200 ila 300 metre yükseklikte açılmakta ve mayınları etrafa saçmaktaydı. Salih Hacıoğlu Salih Hacıoğlu, (1880, Trabzon - 1954, SSCB ) 1922-1925 arasındaTürkiye Komünist Partisi’nin 2. Genel Sekreteri. "Baytar Salih" olarak de bilinir. İstanbul Askerî Baytar Mektebi’ni bitirdikten (1903) sonra aynı okulda öğretmenlik yaptı (1910-1912). Binbaşı rütbesindeyken Ankara’da 5.Kolordu Hayvan Hastanesi Müdürlüğü’ne atandı. Çerkez Ethem Ayaklanması’nı desteklediği gerekçesiyle tutuklandı (1921). 10 Eylül 1920’de Bakü'de kurulan Türkiye Komünist Partisi'nin Ankara’da yasadışı olarak gerçekleştirilen İkinci Kongresi’nde, Salih Hacıoğlu Merkez Komitesi 1. sekreterliğine seçildi (1922). TKP’nin 2. kongresi, TKP'nin yasal örgütü olması öngörülen Türkiye Halk İştirakiyûn Fırkası’nın kongresi olarak kabul edilmiştir. THİF'in faaliyetleri Ankara Hükümeti tarafından yasaklandığı için TKP yasadışı olarak örgütlenmiştir. Hacıoğlu, TKP'nin 1925'teki kongresinde merkez komitesi üyeliğine seçilmiş fakat genel sekreterliği elinden alınmış, sonrasında muhalefet ettiği Partinin genel sekreteri Şefik Hüsnü Deymer tarafından önce 1926'da MK'dan çıkarılmış, 1927 yılında, 1922'de Moskova’da toplanan Komintern’in 4. Kongresinde katıldığı gerekçesi ile tutuklamıştır. Bu arada partiden tasfiye edilmiştir. Üç buçuk ay ceza alan Hacıoğlu hapisten çıktıktan sonra SSCB’ye giderek Moskova’da veterinerlik yapmaya başlamıştır. Fakat 1949’da tutuklanmış ve karısıyla beraber çalışma kamplarına gönderilmiştir. Salih Hacıoğlu gönderildiği çalışma kampında, yaklaşık beş yıl içerisinde öldürülmüştür. Nikita Sergeyeviç Kruşçev’in Sovyetler Birliği Komünist Partisi’nin XX. Kongre’de başlattığı destalinizasyon döneminde itibarı iade edilmiştir. Şair Nazım Hikmet "Hacı Oğlu Salih" başlıklı şiirinde Salih Hacıoğlu'nun hikâyesini anlatır. Airwaves Airlink Airwaves Airlink, Zambiya'da kurulu bir havayoludur. Airwaves Airlink Lusaka'dan Ndola'ya servis yapar(Mart 2005). Airwaves Airlink filosu sadece 1 adet Beechcraft 1900C uçağından meydana gelmektedir. Eastern Air Eastern Air Zambiya'da kurulu bir havayoludur. 1967 Fransa Bisiklet Turu 1967 Fransa Bisiklet Turu Fransa Bisiklet Turu'nun 54 üncüsü olup,29 Haziran-23 Temmuz 1967 tarihleri arasında yapıldı.4780 km üzerinden,22 etaplı bir yarış olup bisikletçilerin ortalama hızı 35,018 km/saat idi.On ulusun katıldığı bu yarışta,Fransa üç takımla,Belçika iki takımla,İtalya iki takımla,İspanya iki takımla ,Almanya bir takımla,Birleşik Krallık bir takımla,Hollanda bir takımla ve İsviçre bir takımla yarışmaya katıldı. Bu bisiklet turunun 13 ncü etabında Mont Ventoux dağı tırmanışında üzücü bir olay yaşandı.İngiliz bisikletçi Tom Simpson bitkinlikten öldü. Nationwide Airlines (Zambiya) Nationwide Airlines (Zambia) yurt içi yolcu havayoludur.Zambiya'da kuruludur.Ana kurulu yeri Uluslararası Lusaka Havalimanıdır.1991 yılında kurulmuştır. Nationwide Airlines Güney Afrika,Zambiya ve Tanzanya bölgeleri arasında çalışmaktadır. AC NM AE T1 mayını AC NM AE T1 (Portekizce Mina Anti-Carro Não-Magnética Alto Explosiva modello T1) Brezilya yapımı metalsiz tanksavar mayınıdır. 1989 yılında üretimi durdurulan mayın halen Brezilya Ordusu tarafından hali hazırda kullanılmaktadır. Kare şeklinde plastik ana gövdeye sahip olan mayının üst kısmında baskı plakası ve altında ateşlem fünyesi bulunmaktadır. Mayının yan yüzeyinde taşıma sapı bulunmaktadır. Mayın görüntü olarak PRB M3 mayınına benzemektedir. Şu an Ekvador ve Peru ülkeleri tarafından kullanılmaktadır. Kaitlyn Weaver Kaitlyn Weaver (d. 12 Nisan 1989; Houston, Teksas), Amerikalı buz patencisi. Kanada adına yarışmalara katılmaktadır. Partneri Andrew Poje ile birlikte buz dansında yarışmaktadır. Çift birlikte 2010 Dört Kıta şampiyonu, 2009 Kanada ve 2007 Dünya Gençler üçüncüsüdür. Weaver, kariyerinin ilk yıllarında Charles Clavey ile birlikte kaymaktaydı. Weaver ve Clavey ABD adına Junior Grand Prix yarışmalarına katılmış ve 2006 ABD Gençler şampiyonasında 4. olmuştu. Takım daha sonra ayrıldı ve Weaver Ağustos 2006'da Andrew Poje ile birlikte çalışmaya başladı. Weaver ve Poje birlikte çalışmaya başladıktan kısa süre sonra ISU Junior Grand Prix yarışmalarına Kanada adına katılmaya başladı. Çift 2006-2007 Junior Grand Prix serisinin son iki yarışmasına katıldı. Bu iki yarışmadan da bronz madalya ile döndü. 2006-2007 sezonunda çift uluslararası düzeyde gençlerde yarışmaya başlamasına rağmen ulusal düzeyde 2007 Kanada şampiyonasına büyüklerde katıldı. Çift henüz 5 aydır birlikte kaymaktaydı. Weaver ve Poje birlikte geçirdikleri ilk sezonda Kanada şampiyonasında zorunlu dansı yedinci (7), orijinal ve serbest dansı üçüncü (3) tamamladı ve bronz madalya kazandı. İkili bundan sonra 2007 Dünya Gençler şampiyonasına katıldı. Kanadayı temsil eden çift Oberstdorf'da bronz madalya aldı. Bundan sonra ise 2007 Dünya şampiyonasına takımına alındılar. Çift büyükler düzeyinde ilk uluslararası yarışmaları olan 2007 Dünya Şampiyonasını 20. bitirdi. 2007-2008 sezonunda Weaver & Poje, 2007-2008 ISU Grand Prix serisinde 2007 Skate Canada International'a katıldı ve 6. oldu. İkinci yarışmaları 2007 Trophee Eric Bompard'da 7. sırada yer aldılar. 2008 Kanada Artistik Patinaj Şampiyonasında gümüş madalya alan takım Dünya ve Dört Kıta şampiyonalarına katılma hakkı elde etti. 2008 Dört Kıta Artistik Patinaj Şampiyonasını 5. ve 2008 Dünya Artistik Patinaj Şampiyonasını 17. sırada bitirdiler. Takım sezon içinde Ocak 2008'de koçları Paul McIntosh'dan ayrıldı ve Amerikalı buz patencisi Mathew Gates ile 2003 buz dansı dünya şampiyonu Shae-Lynn Bourne'la birlikte çalışmaya başladı. 2008-2009 sezonunda Weaver & Poje, 2008-2009 ISU Grand Prix serisinde 2008 Cup of China'ya katıldı ve 6. sırada yer aldı. 2008 NHK Trophy'de 7. sırayı aldılar. 2009 Kanada Artistik Patinaj Şampiyonasında bronz madalya alan takım bunun ardından 2009 Dört Kıta Artistik Patinaj Şampiyonasına katıldı ve 5. sırada yer aldı. 2009-2010 olimpiyat sezonuna girerken Weaver, 22 Haziran 2009'da Kanada vatandaşı oldu. Sporcuların Olimpiyatlara katılabilmek için temsil ettiği ülkenin vatandaşı olması gerekiyordu. 2009-2010 ISU Grand Prix'de 2009 Skate Canada International'da bronz madalya alarak kariyerlerinin ilk Grand Prix madalyasını aldı. 2010 Kanada Artistik Patinaj Şampiyonası'nda üçüncü olan ve Olimpiyatlara Kanada'nın iki takımla katılabilme hakkı olduğundan gidemeyen çift, 2010 Dört Kıta Artistik Patinaj Şampiyonasında altın madalya aldı. 2010-2011 ISU Grand Prix serisinin ilk yarışması olan 2010 NHK Trophy'de ikili Meryl Davis & Charlie White'ın ardında gümüş madalya kazandı. "(Poje ile birlikte Kanada adÄ±na)" "(Clavey ile birlikte ABD adÄ±na)" Zambian Airways Zambian Airways Zambiya'nÄ±n Lusaka kentinde kurulu bir havayoludur. 1948'de Mines Air Services Limited (MAS) Zambia Consolidated Copper Mines'e bağlıydı. MAS, 28 Nisan 1998'de Zambiya Hükûmeti tarafından özelleştirildi. MAS, Temmuz ve Ağustos 1998'de sırayla Raytheon'dan iki yeni Beechcraft 1900D uçaklarını satın aldı. Şirketin 2 yeni uçağı olduğundan adı Zambian Airways olarak değiştirildi. Andrew Poje Andrew Poje (d. 25 Şubat, 1987 Kitchener, Ontario) Kanadalı buz patencisi. Partneri Kaitlyn Weaver ile birlikte buz dansında yarışmaktadır. Çift birlikte 2010 Dört Kıta şampiyonu, 2009 Kanada ve 2007 Dünya Gençler üçüncüsüdür. Poje daha önce Alexandra Nino ve ile Alice Graham birlikte kaymaktaydı. Weaver ile Ağustos 2006'da çalışmaya başladılar. Weaver ve Poje ISU Junior Grand Prix'de iki bronz madalya kazandı. Çift henüz 5 aydır birlikte kaymaktaydı ve büyükler düzeyinde Kanada şampiyonasına katıldı. Weaver ve Poje, birlikte geçirdikleri ilk sezonda Kanada şampiyonasında bronz madalya kazandı ve böylelikle Dünya şampiyonasına katılma hakkını elde etti. 2007 Dünya Gençler şampiyonasında Kanada'yı temsil eden çift Oberstdorf'da bronz madalya aldı ve dünya şampiyonasını 20. bitirdi. 2007-2008 sezonunda Weaver & Poje, 2007-2008 ISU Grand Prix serisinde 2007 Skate Canada International'a katıldı ve 6. oldu. İkinci yarışmaları 2007 Trophee Eric Bompard'da 7. sırada yer aldılar. 2008 Kanada Artistik Patinaj Şampiyonasında gümüş madalya alan takım Dünya ve Dört Kıta şampiyonalarına katılma hakkı elde etti. 2008 Dört Kıta Artistik Patinaj Şampiyonasını 5. ve 2008 Dünya Artistik Patinaj Şampiyonasını 17. sırada bitirdiler. Takım sezon içinde Ocak 2008'de koçları Paul McIntosh'dan ayrıldı ve Amerikalı buz patencisi Mathew Gates ile 2003 buz dansı dünya şampiyonu Shae-Lynn Bourne'la birlikte çalışmaya başladı. 2008-2009 sezonunda Weaver & Poje, 2008-2009 ISU Grand Prix serisinde 2008 Cup of China'ya katıldı ve 6. sırada yer aldı. 2008 NHK Trophy'de 7. sırayı aldılar. 2009 Kanada Artistik Patinaj Şampiyonasında bronz madalya alan takım bunun ardından 2009 Dört Kıta Artistik Patinaj Şampiyonasına katıldı ve 5. sırada yer aldı. 2009-2010 olimpiyat sezonuna girerken Poje'nin Weaver, 22 Haziran 2009'da Kanada vatandaşı oldu. Sporcuların Olimpiyatlara katılabilmek için temsil ettiği ülkenin vatandaşı olması gerekiyordu. 2009-2010 ISU Grand Prix'de 2009 Skate Canada International'da bronz madalya alarak kariyerlerinin ilk Grand Prix madalyasını aldı. 2010 Kanada Artistik Patinaj Şampiyonası'nda üçüncü olan ve Olimpiyatlara Kanada'nın iki takımla katılabilme hakkı olduğundan gidemeyen çift, 2010 Dört Kıta Artistik Patinaj Şampiyonasında altın madalya aldı. 2010-2011 ISU Grand Prix serisinin ilk yarışması olan 2010 NHK Trophy'de ikili Meryl Davis & Charlie White'ın ardında gümüş madalya kazandı. "(Weaver ile birlikte)" "(Graham ile birlikte)" "(Nino ile birlikte)" Deneysel edebiyat Deneysel edebiyat, teknik ve stil açısından çeşitli yeniliklere büyük ölçüde vurgu yapan ve bunlarla karakterize olan edebiyat türü, yazındır. Genelde bu kategoride sayılan ilk eser 1759 tarihli, Laurence Sterne'nin "The Life and Opinions of Tristram Shandy, Gentleman" isimli eseridir. Deneysel edebiyat klasik yazından oldukça farklılaşabilir ve "dil", "hakikat" (gerçeklik) gibi kavramların farklı tanımları ve bu kavramlara dair farklı bakış açılarından etkilenmiştir. Deneysel edebiyat özellikle postmodernizmin edebiyattaki etkilerinden büyük ölçüde etkilenmiş, birçok deneysel edebiyatçı aynı zamanda postmodernist bir çizgide yazmışlardır. Bugün, Italo Calvino, Michael Ondaatje, Gertrude Stein, E.E. Cummings, ve Julio Cortazar gibi isimler deneysel yazına katkıda bulunmuş deneysel edebiyatçılardır. Bu isimler deneysel edebî çalışmalarında gerek form, gerekse stil, dil, yapı, ses ve diğer birçok edebî öğeyle oynamış, yenilikler ve değişiklikler getirmişlerdir. Handelsblatt The Handelsblatt Almanya'da yayımlanan günlük ekonomi gazetesi. Düsseldorf merkezli gazete, "Verlagsgruppe Handelsblatt" grubuna bağlıdır. Günlük sirkülasyonu 148.000'in üzerine çıkmaktadır. Gazetenin editörlüğünü Bernd Ziesemer yapmaktadır. Eylül 2005 tarihinden bu yana gazetenin internet versiyonunda "WirtschaftsWiki" olarak adlandırılan bir bölüm açılmıştır. "WirtschaftsWiki" adresinde ekonomik ve politik terminoloji oluşturulmaktadır. Bu veri tabanına üye olan herhangi bir kullanıcı, terminolojiye katkıda bulunabilmektedir. NasÄ±r Nasır, daha ziyade el ve ayağın sürekli olarak sürtünmelere uğrayan noktalarında üst derinin kalınlaşması ve sertleşmesi ile meydana gelen ve basılınca ağrı veren sertleşmiş deri tümseği. Nedeni, nasırlaşan bölgeye yapılan basınç ve sürtmedir. Ayakta görülen nasırlara çoğunlukla sıkı ayakkabılar neden olur. Fragment de théâtre II Fragment de théâtre II ("Tiyatro Oyun Taslağı II") Samuel Beckett'in kısa oyunlarından biridir. Tiyatro II olarak da bilinir. 1950'li yılların sonlarına doğru Fransızca olarak yazılmıştır. Oyunun konusu şöyledir: iki adam, 'A' ve 'B', pencereden atlamaya hazır bir konumda, sırtı seyirciye dönük olarak hareketsiz bir şekilde duran 'C'nin hayatını anlamaya çalışmaktadır. A ve B, sanki C orada değilmiş gibi, hayatını birtakım belgeler aracılığıyla gözden geçirirler. Tiyatro Oyun Taslağı II, projesi dahilinde 2000 yılında Ardmore Stüdyoları'nda filme çekildi. Katie Mitchell’ın yönettiği 30 dakikalık filmde Jim Norton (as Bertrand rolü ile), Timothy Spall (Morvan rolü ile) ve Hugh O'Brien (Croker rolü ile) yer aldı. Rheinische Post Rheinische Post, Almanya'da yayımlanan günlük gazete. 2 Mart 1946 yılında kurulan gazete, Kuzey Ren-Vestfalya bölgesine hitap etmektedir. Düsseldorf merkezli gazetenin sirkülasyonu 400,000'i bulmaktadır. Rheinische Post gazetesi "Rheinische Post Verlagsgesellschaft mbH" şirketine bağlıdır. Sven Gösmann editörlüğünü yapmaktadır. Berliner Morgenpost Berliner Morgenpost, Almanya'da yayımlanan günlük gazete. Berlin merkezli gazete, en çok okunan günlük gazetelerdendir. 1898 yılında "Leopold Ullstein" tarafından kurulan Berliner Morgenpost, 1959 yılında "Axel Springer AG" şirketince satın alındı. 400.000'den fazla okuyucuya ulaştığı belirtilmektedir. Editörlüğünü Carsten Erdmann yapmaktadır. Bunyodkor PFK PFK Bunyodkor veya Bunyodkor PFK (), Özbekistan'da bulunan bir futbol takımı. Kulüp Özbekistan'ın en üst ligi olan Oliy Ligi'nde oynamaktadır. Kulüp Özbekistan'ın başkenti Taşkent'te "Neftgazmontaj-Quruvchi PFK" adıyla, 6 Temmuz 2005 tarihinde kurulmuştur. Sonradan adını kısaca "PFC Kuruvchi" diye adlandırmıştır. "Kuruvchi" özbek dilinde "Tamirci, Yapımcı" anlamına gelmektedir. Ancak bu adını'da 2008 yılında "PFC Bunyodkor" olarak değiştirmiştir. Bunyodkor ismi ise "Yaratıcı" anlamında'dır. Özbekistan'ın birinci ligi olan Özbek Ligi'nde mücadele etmekte olan PFCB, maçlarını 17,000 kişilik MHSK Stadyumu'nda oynamaktadır. Kulüp 2008 yılından beri FC Barcelona ve Espanyol Barcelona'nın kardeş kulübüdür. Bu yüzden yeni takım logosu Barça'nın logosuna benzemektedir. 2007-2008 sezonunda Özbekistan Oliy Ligi'nin ilk yarısını zirvede tamamladı, ancak sezon sonu sadece 3. olabildi. Bu sonuçla AFC Şampiyonlar Ligi'ne katılma hakkını elde etti. AFC Şampiyonlar Ligi'nde Grubunu 4 Galibiyet, 1 Beraberlik ve 1 Yenilgiyle 1. tamamlayabildi ve Çeyrek Finale yükseldi. Burada'da kazanmayı bildi ve Yarı Finale yükseldi. Yarı Final'deki Rakibi Japonya'nın Urawa Red Diamonds takımını geçen Avustralya ekibi Adelaide United FC oldu. 8 Ekim 2008'de oynanan ilk Maçı Bunyodkor 3-0 gibi farklı bir skorla yenildi. İkinci Maçı 1-0 kazanan FC Bunyodkor bu sonuçla AFC Şampiyonlar Ligi'ne veda etmiştir. Mercimek kÃ¶ftesi Mercimek Köftesi, mercimek ve bulgur gibi besleyici değeri yüksek olan malzemeler içeren, kolay hazırlanan, yaygın olarak pişirilen, lezzetli bir yemek türüdür. John Minihan John Minihan (d. 1946) Dublin doğumlu fotoğrafçı. Henüz 12 yaşındayken Londra'ya gelmiş ve zaman içinde Daily Mail'de çırak bir fotoğrafçı olarak çalışmaya başlamıştır. Fotoğrafçılık kariyerine daha sonra farklı kurumlarda devam etmiş, bugünse uzman bir serbest fotoğrafçı olarak hayatını sürdürmektedir. 30 yıl boyunca Londra'da ikâmet etmesine rağmen her yıl çocukluğunun geçtiği Athy'yi insanları ve oradaki günlük yaşamı görüntülemek amacıyla ziyaret ederdi. John Minihan birçok yazarla yakın ilişkiler kurmuş, arkadaş olmuş ve fotoğraflarını çekmiştir. Özellikle Samuel Beckett'ın birçok fotoğrafını çekmiş; Samuel Beckett'in fotoğraflarını konu alan bir kitabı 1995 yılında yayımlanmıştır. Birçok sergisi olan Minihan'ın Paris'teki Georges Pompidou Merkezi ("Centre Georges Pompidou") ve Londra'daki Ulusal Portre Galerisi ("National Portrait Gallery") gibi çeşitli yerlerde eserleri sergilenmiştir. Momos Momus veya Momos (μῶμος), Yunan Mitolojisinde taşlama, alay, eleştiri ve haksız eleştirinin kişileştirilmiş tanrısıdır. 2008 Monako Grand Prix 2008 Monako Grand Prix, 23-25 Mayıs tarihleri arasında Monte Carlo pistinde koşulan 2008 F1 sezonunun 6.yarışıdır. Yarışa Ferrari pilotları önde başldıysalar da sonrasında Lewis Hamilton ve Robert Kubica'nın gerisinde kaldılar. Yarışı Lewis Hamilton kazandı. 2.liği Kubica alırken, 3.ise Felipe Massa oldu. Adrian Sutil ise 4.olmaya ilerlerken Kimi Raikkonen force india'ya arkadan çarparak yarış dışı kalmasına sebep olmuştur. ATC ATC kavramıyla şunlardan biri kastedilmiş olabilir: Türkiye millî futbol takımı maçları listesi Türkiye millî futbol takımı maçları listesi, Türkiye millî futbol takımının 26 Ekim 1923 tarihinden itibaren oynadığı tüm maçların listesidir. Türkiye millî futbol takımı iç saha maçlarını bugüne kadar Türkiye'nin 17 farklı şehrinde oynamıştır. Takımın iç saha maçlarına en çok ev sahipliği yapan şehir 133 maçla İstanbul olmuştur. İstanbul'u İzmir, Ankara ve Antalya izlemektedir. Kocaeli, Manisa, Mersin, Samsun ve Rize ise Türkiye'nin bir maçına ev sahipliği yapmıştır. Türkiye, iç saha maçlarını kuruluşunun ardından ilk 45 yılda yalnızca İstanbul ve Ankara'da oynamıştır. 1968'de ilk kez Türkiye'nin bir maçına ev sahipliği yapan İzmir, özellikle 1970-1990 arasında pek çok maça ev sahipliği yapmış ve Ankara'yı geride bırakmıştır. 2010'lu yıllarda Türkiye Futbol Federasyonu, Anadolu'da yenilenen stadyumlarda maçlar yapmaya ağırlık vermiştir. Bu kararda İstanbul'da oynanan maçlarda yaşanan olaylar da etkili olmuştur. 1984'te ülkenin üç büyük şehrinin ardından bir milli takım maçına ev sahipliği yapan ilk şehir olan Antalya, 2016'ya kadar 2 maça, 2016-2018 yıllarında ise 7 maça ev sahipliği yapmıştır. Aynı dönemde Konya ve Eskişehir TFF'nin özellikle resmi maçlar için tercih ettiği şehirler olmuştur. "Güncelleme: 17 Kasım 2019" Landau-Kleffner sendromu Landau-Kleffner sendromu (LKS), ya da infantil edinsel afazi, edinsel epileptik afazi, konvülsif bozukluk ile afazi, oldukça ender görülen, ani ya da kademeli afazi oluşumu ve elektroensefalogram (EEG) anormallikleri gösteren bir çocukluk dönemi nörolojik sendromdur. LKS, beynin anlam ve konuşma yetilerini kontrol eden bölgelerini etkiler. Bozukluk genellikle beş ile yedi yaş arasındaki çocuklarda ortaya çıkar. Tipik olarak LKS olan çocuklar normal gelişim gösterir ama sonradan dil becerilerini yitirir. Bu sendromdan etkilenenlerin çoğu klinik anlamda nöbet geçirirken, bazıları yalnızca elektrografi sırasında fark edilen nöbet geçirir. Sendromun tanısını koymak zor olabilir ve otizm, yaygın gelişimsel bozukluklar, duyma zorluğu, öğrenme bozukluğu, işitsel/sözel işleme bozukluğu, dikkat eksikliği ve hiperaktivite bozukluğu, zekâ geriliği, çocukluk şizofrenisi ya da duygusal/davranışsal sorunlar gibi yanlış tanılar konabilir. LKS tedavisi genellikle antikonvulsanlar ve kortikosteroidler gibi ilaçlardan ve erken başlanan konuşma terapisinden oluşur. Tartışmalı bir tedavi yöntemi multipl subpial rezeksiyon adı verilen cerrahi bir teknik kullanımıdır. Bu cerrahi müdahelede, beynin etkilenen bölgesinde serebral korteks boyunca çeşitli kesiler atılarak komşu beyaz maddede aksonal bağlantılar kesilir. Prognoz LKS olan çocuklar için çeşitlilik gösterir. Etkilenen çocukların bazen dil becerisi bozuklukları kalıcı olurken bazıları aylar ya da yıllar sonra dil becerilerinin çoğunu geri kazanabilir. Bazı durumlarda remisyon ya da relaps olabilir. Yakalanma yaşı altıdan sonra olduğunda ve konuşma terapisine erken başlandığında prognoz iyileşmektedir. Nöbetler genellikle erişkinlikten itibaren görülmez. Roger Deakins Roger Deakins (d. 24 Mayıs 1949; Torquay, Devon, İngiltere) BAFTA ödülü sahibi İngiliz görüntü yönetmeni. Coen Kardeşler ile birlikte çalıştığı filmler ile tanınır. 15 kez En İyi Sinematografi dalında Oscar'a aday gösterilmiş ve 2018 yılında Blade Runner 2049 filmi ile bu dalda ödül kazanmıştır. 2020 yılında 1917 filmi ile ikinci kez "en iyi sinematografi" dalında ödül kazanmıştır. 2008 yılında En İyi Sinematografi dalındaki Oscara The Assassination of Jesse James by the Coward Robert Ford ve No Country for Old Men filmleri ile aday olmuş ve böylece çifte adaylık almayı başarabilen ilk görüntü yönetmeni olmuştur. Sweet Child o' Mine Sweet Child O' Mine, Guns N Roses'ın 1987 tarihli Appetite For Destruction albümünün 9. parçasıdır. Bu şarkının bestekârı Axl Rose, şarkıyı sonradan eşi olacak sevgilisi Erin Everly için yazmıştır. Şarkının klibinin çekildiği 1988 yılında ünlü müzik kanalı MTV, klibi en iyi klip olarak ödüllendirmiştir. Jérémy Chardy Jeremy Chardy (Jérémy Chardy) 12 Şubat 1987'de Fransa'nın Pau kentinde doğmuş olan profesyonel bir tenisçidir. 2005 yılında Wimbledon Tenis Turnuvası Genç tek erkekler'de şampiyon olmuştur. Aynı zamanda yine Amerika Açık Tenis Turnuvası Genç tek erkeklerde finalistti, Ryan Sweeting'e kaybetti. 2006'da katıldığı ilk Grand Slam olan Fransa Açık'a wildcard ile davet edildi. İlk turda düz setlerle Jonas Bjorkman'ı elemeyi başarmıştır. Fakat ikinci turda 4 setlik bir maçla David Ferrer'e yenildi. 2008'de ise yine Fransa Açık'a joker (wildcard) olarak katılarak dünya 6 numarası David Nalbandian'ı eledi. Daha sonra 7-6 6-3 6-4'lük 3 setle Dünya 30 numarası Dmitry Tursunov'u eledi. Fakat 4. turda 7-6 7-6 7-5'lik üç setle dünya 20 numarası İspanyol tenisçi Nicholas Almagro'ya yenildi. Chardy bugüne kadarki kariyerindeki en iyi Grand Slam tecrübesini 2009 yılı Fransa Açıknda yaşamıştır. Audiosurf Audiosurf, Dylan Fitterer tarafından yapılmış bir müzik video oyunudur. 15 Şubat 2008 tarihinden itibaren , Dijital oyun dağıtımı yapan Steam üzerinden dağıtılmaya başlanmıştır. Kutulu olarak marketlerde satılmamaktadır. Steam üzerinden indirilebilmektedir. Yenilikçi ve oyun dünyasında bir ilk olmasıyla dikkat çekmektedir. Oyun ayrıca Amatör Oyun Yapımcıları Konferansı'nda birincilik ödülü almıştır. Audiosurf'te oyuncular seçtikleri müziğin ritmine göre oluşan pistlerde seçtikleri araçlarla pistte mor, mavi, yeşil, sarı ve kırmızı renklerde olan taşları toplayıp onlardan bloklar oluşturmaya çalışmaktadırlar. Blok oluşturarak puan kazanabilmek için aynı renkli taşlardan peş peşe en az üç taş toplanması gerekir. Oyundaki pistlerin en önemli özelliği seçtiğiniz müziğe göre pistlerin şekillenmesi. Müziğin ritmine göre pistlerde inişler, çıkışlar, dönemeçler oluşmaktadır. Oyundaki taşların renklerine göre puanları da değişmektedir. Mor renkli taşların puan değeri en düşükken, kırmızı renkli taşların puan değeri en yüksektir. 1968 Fransa Bisiklet Turu 1968 Fransa Bisiklet Turu 55 ncisi olan Fransa Bisiklet Turu, 27 Haziran-21 Temmuz 1968 tarihlerinde Fransa'da yapıldı. 4684,8 km mesafeli, 22 etaptan oluşan yarışta bisikletçilerin hız ortalaması 34,894 km/saatti. Fransa üç takımla, Belçika iki takımla, Almanya, İspanya, Birleşik Krallık, İtalya, Hollanda ve İsviçre/Lüksemburg kombinesi ise birer takımla bu yarışa katıldılar. 1968 Turunda yarış, 1903 yılından bu yana yarışların son bulduğu Prensler Parkı Velodrome stadyumu yerine ilk defa Vélodrome de Vincennes stadyumunda son buluyordu. The Walt Disney Company Walt Disney Company, eğlence sektöründe, dünyanın en büyük medya şirketidir. 16 Ekim 1923 tarihinde Walt ve Roy Disney kardeşler tarafından kurulan animasyon stüdyosu, büyüyerek Hollywood stüdyoları haline geldi. Bugün, Walt Disney Company, American Broadcasting Company (ABC) ve ESPN (Entertainment and Sports Programming Network) gibi iki dev kuruluşun da sahibi olup, Burbank, Kaliforniya'yı merkez seçerek yerleşmiş dev bir kuruluştur. İlk beş yıl yaratılan çeşitli çizgi karakterlerle pek bir yere varılamadıysa da 1928'de Walt Disney'in ürettiği Mickey Mouse (Miki fare), büyük yankı uyandırdı. Walt Disney Company'nin tanınırlığı bir anda arttı. Miki Fare'yi, kız arkadaşı Mini Fare izledi, ardından Pluto, Goofy ve Donald Duck geldi. Yaratılan her karakter beğeni topluyordu. Şirket, milyon dolarlık dev yatırım projeleriyle masal kahramanlarını da animasyon haline getirmeye başladı: Pamuk Prenses ve Yedi Cüceler , Pinokyo, Define Adası ve Davy Crockett'le devam eden seriler, Walt Disney Company'i giderek büyüyen dev bir endüstri haline getirdi. Walt Disney, 1955'te California'da, Los Angeles'ın güneyindeki Anaheim'da ilk Disneyland eğlence parkını açtı. Ardından Florida eyaletinin Orlando kentinde ikinici eğlence parkının açılışını yaptı. Paris ve Tokyo'da da parklar açtı. Sayısı altıya ulaşan bu eğlence parkları dünyanın dört bir yanından gelen ziyaretçiler tarafından ilgi gördü. Walt Disney 1966 yılında akciğer kanseri nedeniyle yaşamını yitirdikten sonra da Disney şirketi büyümeye devam etti. Walt Disney CO.,nin yıllık geliri 25 milyar dolara çıktı. 1995 yılında Disney ABC televizyon şirketini satın aldı ardından Fox Televizyonunu şirkete kattı August Weismann Friedrich Leopold August Weismann (d. 17 Ocak 1834, Frankfurt - ö. 5 Kasım 1914, Freiburg), Alman biyolog. Ernst Mayr onu Charles Darwin'den sonra 19. yüzyılın en önemli evrim kuramcısı olarak nitelemiştir. Farelerle yaptığı deneyle Lamarck'ın evrim görüşünü çökertmiştir. Bu deneyde sonradan kazanılmış karakterlerin kalıtsal olmadığını ispatlamıştır. Weisman, farelerin 20 döl boyunca kuyruklarını kestiği halde, 21. dölde de kuyruklu fareler doğmuştur. Rıza Kocaoğlu Rıza Kocaoğlu (d. 19 Mart 1979, İzmir), Türk sinema ve dizi oyuncusu. Kocaoğlu, Dokuz Eylül Üniversitesi Oyunculuk bölümü mezunudur. Babası Göztepe'nin yıllarca tribün amigoluğunu yapan "Başbakan" lakaplı İsmail Kocaoğlu'dur. Aynı zamanda kendisi de fanatik Göztepelidir. Çağan Irmak'ın ilk kez yönetmenlik koltuğuna oturduğu ""Bana Şans Dile"" ile sinemaya adım atarak baş rolü üstlenen oyuncu, Şile Büyülü Fener Film Festivali'nde En İyi Erkek Oyuncu ödülüne layık görüldü. ""Av Mevsimi"" filminde rol aldıktan sonra DOT oyunları""Malafa"" ve ""Punk Rock"" sahneledi. 90'ların efsane radyo programından yola çıkarak çekilen, "Kaybedenler Kulübü" filminde sinemaya tekrar adım attı. Ayrıca önemli olarak gösterilebilecek "Kuzey Güney" ve "Ezel" dizilerinde de rol aldı. 2012'de "Karadayı" dizisinde "Yasin Komiser"i canlandırdı. 2016 yılında "İçerde" dizisinde "Davut" adlı karakterle başroldeydi. 2017 tarihinden bu yana Çukur dizisinde "Aliço" başrol karakterini canlandırmaktır. 2019 yılında "" filminde "Arıza Rıza" rolüyle sinemada yer aldı. 2020 yılında 6. Bölüm olarak yayinlanan "Ya İstiklal Ya Ölüm" tarih dizisinde Kurtuluş Savaşı sırasında İstanbul Telgraf müdürlugu yapan "İhsan Pere"yi canlandırmıștır. Ernst Mayr Ernst Walter Mayr (d. 5 Temmuz 1904, Kempten (Allgäu), Almanya; ö. 3 Şubat 2005, Bedford, Massachusetts, ABD), 20. yüzyılın önemli evrimsel biyologlarından biridir. Ayrıca taksonomist, kâşif, ornitolojist, bilim tarihçisi, doğalcı olarak da ünlüydü. Çalışmaları Mendel genetiği ve Darwinci evrimden modern evrimsel senteze geçişi amaçlıyordu. "Ernst Mayr", 5 Temmuz 1904 tarihinde Kempten (Allgäu)'da doğdu. "Helene Pusinelli Mayr" ve avukat ve yargıç "Otto Mayr"'ın üç oğlundan ikincisidir. Daha gençliğinde Biyolojiye ilgi duyuyordu. 1923'te, Freiland'da Moritzburg çevresinde gözlediği kuşlar ile ilgili ilk bilimsel makalesini kaleme aldı. Aynı yıl "Ernst-Moritz-Arndt Greifswald Üniversitesi"'nde tıp okumaya başladı, ancak daha sonra dalını değiştirerek zooloji bölümüne geçti ve "Berlin Zooloji Müzesi"'nde çalıştı. 1926'da 21 yaşında zooloji'de ornitolojik bir tezle doktorasını verdi. Ernst Mayr, "Gretel Simon" ile Freiburg im Breisgau'da Mayıs 1935'te evlendi. Bilimsel çalışmalarındaki destekleyicisi Erwin Stresemann, Mayr'ı 1928 ve 1930 yıllarında bir bilimsel araştırma gezisi için Yeni Gine ve Solomon Adaları'na gönderdi. Burada kazandığı biyocoğrafya bilgileri onun daha sonraki teorik evrim görüşlerinin temelini oluşturdu. 1931'de, dünyanın en büyük bilim müzesi olan New York'taki "Amerikan Doğal Tarih Müzesi"'nde kuş uzmanı olarak çalışmak için Amerika Birleşik Devletleri'ne gitti. Yaklaşık 20 yıl New York'ta kaldı ve 1950'de Amerikan vatandaşlığına geçti. 1953'te Harvard Üniversitesi'ne geçti, ABD'de Biyolojik Bilimlerde fazla ilgi görmeyen evrim teorisinin saygınlık kazanması ve yayılması için çalıştı.1975'te emekli olduktan sonra, "Harvard Üniversitesi, Karşılaştırmalı Zooloji Müzesi"'nde ölümüne kadar çalışmalarına devam etti. Ernst Mayr, Bedford (Massachusetts)'da kısa bir hastalıktan sonra, 3 Şubat 2005'te vefat etti. Ãœmit Korkmaz Ümit Korkmaz (d. 17 Eylül 1985, Viyana), Türk asıllı Avusturyalı futbolcudur. Viyana'ya yerleşmiş bir Türk ailenin çocuğu olan Ümit Korkmaz, erken yaşta yeteneğini göstererek 20 yaşında SK Rapid Wien'in amatör takımına transfer oldu. 2006 yılının ilk aylarında profesyonel kontrat imzalayan Korkmaz, aynı aylarda SK Rapid Wien'in amatör takımının Doğu Bölgesel Ligi'nde bir üst lige çıkmasında önemli rol oynadı. Avusturya Bundesliga'daki ilk maçına 21'inci yaşgününde SK Rapid Wien formasıyla çıktı. Orta sahanın hem sağ kanadında, hem de sol kanadında etkili oynayabildiğini göstererek, Yeşil Beyazlıların taraftarlarının kısa sürede sevgilisi haline geldi. 2007-2008 sezonunda şampiyon olan takımıyla ligde 23 maça ilk 11'de başlayarak 32 maçta görev aldı, iki gol kaydetti. 2008 - 2009 sezonu için Almanya Birinci Ligi olan Bundesliga takımlarından Eintracht Frankfurt ile 2.500.000 € karşılığında anlaşmıştır. 31 Aralık 2013 tarihinde, Süper Lig takımlarından Çaykur Rizespor'a transfer oldu. Avusturya millî futbol takımı formasını ilk kez 2008 yılının Mayıs ayında Graz'da oynanan ve 1-1 sonuçlanan Avusturya - Nijerya maçında giydi. 2008 Avrupa Futbol Şampiyonası'nda da Avusturya millî futbol takımının grup maçlarında oynamıştır. Avusturya bu turnuvada gruptan çıkamayarak çeyrek finale kalamamıştır. Fritz Dinkhauser Fritz Dinkhauser (16 Nisan 1940, İnnsbruck) Tirollu siyasetçidir (ÖVP). 1960'laı yıllardan itibaren Bay Dinkhauser Avusturya Halk Partisi'nde önemli görevleri var. Buna ek olarak 1991 yılında Tirol'un İşçi Oda'nın başkanı oldu. 2008 yılı 'Fritz Dinkhauser - Bürgerforum Tirol' Listesini kurarak Tirol Landtag Seçimlerine çıktı. ÖVP'den sonra ikinci siyasî parti oldu. İntihapta, ÖVP üyesi olduğuna rağmen, fırkasının başkanı ve landeshauptmann Herwig van Staa çok eleştirdi. El-Muharrek (futbol kulübü) El-Muharrek () ya da tam adıyla Nadi El-Muharrek er-Riyadî (), Bahreyn 'de bulunan bir futbol takımı. Kulüp Bahreyn 'nin El-Muharrek şehrinde, 1928 yılında kurulmuştur.Bahreyn 'nin en üst ligi olan Ed-Dûrî el-Bahreynî'l-Mümtaz'da mücadele etmektedir.Maçlarını ise 20,000 kişilik El-Muharrek Stadyumu 'nda oynamaktadır.Kulüp, 30 kez ile Ed-Dûrî el-Bahreynî'l-Mümtaz'ın en fazla şampiyon olan kulübüdür. T-Pain diskografisi Amerikalı hip hop/R&B şarkıcısı T-Pain'in diskografisidir. Federica Faiella Federica Faiella (d. 1 Şubat, 1981 Roma) İtalyan buz patenci. Partneri Massimo Scali ile birlikte buz dansında yarışmaktadır. Çift 6 kez İtalya ulusal şampiyonu olmuş ve 2009 Avrupa Şampiyonasında gümüş madalya almıştır. Çift Faiella'nın Scali'yi kaldırdığı ters liftleri ile ünlendi. Faiella daha önce Luciano Milo ile birlikte yarışmaktaydı. Çift Dünya Gençler Şampiyonalarında iki gümüş madalya kazanmıştır. 2009 Avrupa şampiyonasında, 2007 şampiyonu Isabelle Delobel & Olivier Schoenfelder sakatlık yüzünden yarışmadı. 2008 şampiyonu Oksana Domnina & Maxim Shabalin zorunlu dans sonrasında sakatlık sebebiyle çekildi. Böylelikle Faiella ve Scali, Khokhlova ve Novitski'nin ardında gümüş madalya alarak ilk Avrupa şampiyonası madalyalarına ulaştı. Faiella ve Scali, 23-29 Mart 2009'da yapılan 2009 Dünya Şampiyonasında zorunlu dansta yedinci sırada yer aldı. Orijinal dansta ise birbirlerine takılıp düştüler ve bu bölümü 10. sırada bitirdiler. Serbest dansı sekizinci bitiren ikili genel toplamda sekinizci sırada yer aldı. 2009-2010 sezonuna çift 2009–2010 ISU Grand Prix yarışmaları ile başladı. Kendilerinin ilk yarışması 2009 Cup of China'da Tanith Belbin / Benjamin Agosto ve Jana Khokhlova / Sergei Novitski'nin ardında bronz madalya aldılar. 2009 Skate Canada International'dan ise sakatlık sebebi ile çekildiler. 2010 Avrupa Artistik Patinaj Şampiyonasında zorunlu dans Tango Romantica'yı 37.47 puanla bu bölümde kendi en iyi puanlarını yaparak üçüncü sırada tamamladılar. Orijinal dansta adım dizilerinden birinin zorluk seviyesi 3 diğer teknik elemanların ise hepsi en yüksek sviye olan 4 üzerinden değerlendirildi. Bu bölümü ikili en yüksek teknik puanı alarak Oksana Domnina / Maxim Shabalin'in önünde bitirdi. Serbest dansta da birinci olan çift genel toplamda gümüş madalya aldı. Faiella ve Scali 2010 Kış Olimpiyatları'nda buz dansında yarıştı. Genel toplamda Olimpiyatları beşinci (5) tamamlayan çiftkendi ülkeleri olan İtalya'da yapılacak olan 2010 Dünya Artistik Patinaj Şampiyonasına madalya adaylarından biri olacak gitti. Zorunlu dansta 40.85 puan alarak ISU yarışmalarında kariyerlerinin en iyi puanlarını aldılar. Orijinal dansta Scali teknik elemanlardan biri olan twizzle'da hata yaptı ve elemanın zorluk derecesi bire düştü. İtalyan çift bu bölümü üçüncü bitirdi. Serbest dansta dönüşleri ve twizzle seviye iki üzerinden değerlendirilen çift bu bölümü dördüncü bitirdi. Genel toplamda bronz madalya aldı. Pala Pala, Sivri uçlu, tek ağızlı ağız kısmı enli yapıda, kabzasından ortasına doğru genişleyen ve sonra ucuna doğru daralan, hafif kıvrık, kalın, kısa ve ağır namluya sahip bir tür kılıçtır. Genellikle süvariler tarafından kullanılır. İran Türkmenleri İran Türkmenleri (Türkmence: Eýran Türkmenleri, Farsça: ترکمن‌های ایران‎‎), İran'ın kuzey-doğusunda bulunan ve Türkmenistan ile sınır komşusu olan "İran Türkmenistanı" ya da "Güney Türkmenistan" olarak da adlandırılan Türkmen Sahra denen coğrafi bölgede, çoğunluk oldukları Gülistan eyaleti ile azınlık oldukları Kuzey Horasan ve Razavi Horasan eyaletlerinde yaşayan Sünni Hanefi Türkmenlerdir. Türkmensahra şehirleri olarak tanınan Gümüştepe (Kümüş Tepe), Bender Türkmen, Siminşehr (Simin Şehir), Akkale (Ak Kale), Anbar Alum (Anbar Olum), İnceburun (İnce Burun), Hütten Küren, Neginşehr (Negin Şehir), Günbedkavus (Gümbet Kavus), Kelale, Meravetepe (Merave Tepe), Deregez ve Kuzey Horasan eyaletindeki Bocnurd dışında ayrıca, Razavi Horasan eyaletinin Türbet Cam şehrinde ve onun çevresinde de yaklaşık beş bin Türkmen yaşamaktadır. Toplam olarak İran’daki Türkmenlerin sayısı yaklaşık iki milyon olarak tahmin edilmektedir. Türkmenlerin büyük klasik şairi Göklen boyundan Mahtumkulu Firaki’nin mezarı buradadır. İran’da “Türklüklerini” en fazla koruyan toplum olarak bilinmektedirler. Türkmensahra Türkmen aşiretler arasında Yomut, Teke, Göklen, Nohurlu, Salır gibi aşiretler bulunmaktadır. Türkmenistan’da kullanılan yazı dili, İran Türkmenleri arasında da geçerlidir. Türkmensahra Türkmenlerinin tarihini uzun süre birlikte yaşadıkları Türkmenistan Türkmenlerinden ayrı tutmak mümkün değildir. 1881’de, Türkmenlerin Türkmenistan’daki Göktepe Kalesi’nde Çarlık Rusyası ordusuna yenilmesinden sonra, İran ve Çarlık Rusyası arasında yapılan Ahalteke anlaşması çerçevesinde, iki tarafta yaşayan Türkmenler arasına sınır çekilmiş ve güneydeki Türkmenler İran sınırları içinde, kuzeydeki Türkmenler ise önce Çarlık Rusyası ve daha sonra Sovyetler Birliği sınırları içinde kalmıştır. Güney Türkmenlerin oturduğu bölgeye Şah Pehlevi döneminde Türkmensahra adı verilmiştir. 1991’de Türkmenistan’ın bağımsızlığa kavuşması Türkmensahra Türkmenleri arasında da büyük sevinç yaratmıştır. Bu şekilde bölgede Türkmenlerin de bir devleti olmuştur. Türkmenistan ve İran’daki Türkmenler sınır bölgesine ait pasaport kullanarak Türkmenistan’da yılda 4 kez bulunma hakkı kazanmıştır. Ölüm Bölgesi Ölüm Bölgesi (özgün adı: The Dead Zone), 1983 ABD yapımı korku-gerilim filmi. Film Stephen King'in aynı adlı romanından uyarlanmıştır. David Cronenberg'in yönetmenliğini yaptığı filmde Christopher Walken, Tom Skerritt, Martin Sheen, Herbert Lom, Brooke Adams ve Colleen Dewhurst rol almıştır. Film, yıllar süren komadan uyanan Johnny Smith (Walken) adlı öğretmenin psişik güçlerini keşfetmeye başlamasını konu edinmektedir. Johnny Smith (Walken), genç bir öğretmendir. Okuldan arkadaşı Sarah'a (Adams) aşıktır. Ciddi bir trafik kazası sonrası komaya girer. Nörolog Dr. Weizak'ın (Lom) denetiminde komadan uyandığında yıllar geçmiştir. Smith, birçok şeyle birlikte, aşkı Sarah'ın evlendiğini ve çocuk sahibi olduğunu öğrenecektir. Smith, yeni hayatına uyum sağlamaya çalışırken, fiziksel temas kurduğu insanların geçmiş, gelecek ve bugününü psişik olarak görebildiğini fark eder. Kentin şerifi (Skerritt), Smith'ten bir dizi acımasız cinayetin faili olan katili bulması için kendisine yardım etmesini ister. Smith yardım eder, ancak popüler olmasından rahatsız olur ve kenti terkeder. Yeni taşındığı kentte yerel politikacı Greg Stillson (Sheen) ile tanışır. Bu arada Sarah da bu politikacının seçim kampanyasına destek olmaktadır. Smith, Stillson'ın geleceğin Hitler'i olacağını, nükleer savaş başlatacağını ve uygarlığı karanlığa iteceğini görür. Geleceği değiştirmek isteyen Smith, Stillson'ı öldürmeye karar verir. Bir miting esnasında suikast düzenler, ancak Stillson'ı öldüremediği gibi kendisi koruma tarafından vurulur. Ancak yaralı iken, gelip yakasına yapışan Stillson'a dokunmasıyla, geleceği değiştirdiğini anlar ve bunu bilmenin huzuruyla gülümseyerek ölür... Ateşsiz silahlar Ateşsiz silahlar, saldırı ya da savunmada kullanılan kesici, delici veya bereleyici aletlerdir. Barutun icadından önce yaygın olarak kullanılmaktayken, ateşli silahların ortaya çıkmasıyla birlikte önemini yitirmiştir. Bazı türleri günümüzde de hâlen kullanılmaktadır. Hatem Ben Arfa Hatem Ben Arfa (d. 7 Mart 1987, Clamart, Hauts-de-Seine), FransÄ±z futbolcudur.La Liga ekiplerinden Real Vallodolid'de forma giymektedir. Futbola amatör olarak 1993 yılında Olympique Lyon'da başladı. 1993-2003 yılları arsında bu takımın altyapısında oynayan Ben Arfa, 2004 yılında profesyonelliğe geçti. Fransa 1. Ligi olan Ligue 1'de ilk maçına OGC Nice karşısında çıktı. Lyon'la ilk golünü ise 2006-2007 sezonunda CS Sedan'a attı. Lyon'da 64 maça çıkıp 8 gol kaydeden Ben Arfa, 2008-2009 sezonu başında 12 milyon € karşılığında Olympique de Marseille'ya transfer olmuştur. Ajax'ta 1 yıllık kiralık oynadıktan sonra, Newcastle United'a 1 yıllık kiralık olarak transfer olmuştur. Ancak Manchester City FC ile yaptıkları lig maçında Nigel de Jong, Ben Arfa'nın bacağını kırmıştır. Bu yüzden uzun süre forma şansı bulamamıştır. Bu arada De Jong, bu hareketi nedeniyle Hollanda millî futbol takımından çıkarılmıştır. Ben Arfa'nın sezonu kapatması muhtemelken Newcastle United, onunla 4,5 yıllık sözleşme imzalamıştır. Ben Arfa, Newcastle'ın ona zor durumdayken yardımcı olduğu için teşekkür etmiştir. 2014 yaz transfer döneminde 9.5 Milyon €'ya kiralık olarak Hull City'ye transfer olmuştur. Burada istediği süreyi alamayan Ben Arfa, 2014-2015 sezonunun devre arasında Ligue 1 ekiplerinden Nice ile anlaşmış ancak, sezon başında Newcastle'ın genç takımında forma giymesi nedeniyle, bir oyuncu bir sezonda 3 takımın formasını giyemez kuralına takılmış ve 2014-2015 sezonunun 2. yarısını takımsız olarak tamamlamıştır. 2015 yaz transfer döneminde Nice formasını giymeye başlamış ve burada güzel bir 2015-2016 sezonu geçirmesine rağmen Fransa millî futbol takımının 2016 Avrupa Futbol Şampiyonası kadrosuna dahil edilmemiştir. 2 Eylül 2018'de Ben Arfa, Rennes'e iki yıllık bir anlaşma imzaladı. Michael Kamen Michael Kamen (d. 15 Nisan 1948, New York – ö. 18 Kasım 2003, Londra) Amerikalı bestekâr, orkestra şefi, aranjör, müzik yapımcısı, şarkı sözü yazarı ve müzisyen. 1992 yılında "En İyi Pop Enstrümantal Performans" dalında Grammy Ödülü kazanmıştır. Kamen, önce New York Müzik ve Sanat Okulu'na "(New York High School of Music & Art)" sonra ünlü Juilliard Okulu'na "(The Juilliard School)" gitti. Bu arada obua çalmaya devam etti. "New York Rock & Roll Ensemble" adlı grupla New York Filarmoni Orkestrası'na eşlik etti. 1976 yapımı "The Next Man" filmiyle film müziği çalışmalarına yöneldi. Pop ve Rock tarzlarında aranjörlük üstlendi. Pink Floyd'un "The Wall" adlı albümünde çalıştı. Adı sonradan "Them Changes" olan "Sing Lady Sing" adlı parça hit oldu. İngiltere'de henüz adı duyulmamış bir aranjör olan Kamen'in Pink Floyd, David Gilmour ve Roger Waters gibi sanatçılarla başarılı çalışmalar yapması adının yayılmasını da beraberinde getirdi. Daha sonra Queen, Eric Clapton, Roger Daltrey, Aerosmith, Tom Petty, David Bowie, Eurythmics, Queensrÿche, Rush, Metallica, Herbie Hancock, The Cranberries, Bryan Adams, Jim Croce, Sting ve Kate Bush gibi sanatçı ve gruplarla çalışmasıyla kariyerini sağlamlaştırdı. 1990 yılında Roger Waters'in Berlin'deki The Wall performansına katıldı. Kamen, on bir bale, bir saksafon konçertosu ve birçok film müziğine imza attı. "The Dead Zone", "For Queen and Country", "Polyester", "Brazil", "The Adventures of Baron Munchausen", "Highlander", "X-Men", "", "Licence to Kill," the "Lethal Weapon" serisi, "Die Hard" serisinin ilk üç filmi, "Mr. Holland's Opus", "Splitting Heirs" ve birçok diğer filmde çalıştı. Televizyonda ise Eric Clapton ile birlikte 1985 yılında BBC'nin "Edge of Darkness" adlı dizisinin müziğini yaptı. Bu çalışmasıyla Britanya Akademisi Televizyon Ödülünü, En İyi Orijinal Televizyon Müziği dalında kazandı. 1994 yılında The Who'nun müziklerinin orkestrasyon ve düzenlemesini yaptı. Dünyaca ünlü Metallica grubunun iki günlük konserinde San Francisco Seonfoni Orkestrasını yönetti ve parçaların düzenlemelerini yaptı.S&M adlı albüm 2001 yılında multi platin kazandı. Kamen, iki kez Oscar Ödülü'ne aday gösterildi. Üç kez Grammy Ödülü'nü kazandı. İki kez Altın Küre Ödülü'nü kazandı. İki kez Ivor Novello Ödülü'nü ve bir kez Annie ödülünü kazandı. Kamen, bir kez de Emmy Ödülü'nü kazandı. Bir lisedeki müzik öğretmeninin hikâyesini anlatan "Mr. Holland's Opus" filminden esinlenerek 1996 yılında "The Mr. Holland's Opus Foundation" vakfını kurdu. Kuruluş, ABD'ddeki müzik eğitimini desteklemekte, müzik programları ve müzik enstrümanları konusunda yardımcı olmaktadır. 2005 yılında Katrina Kasırgası'ndan etkilenen okullar ve öğrenciler için acil yardım fonu oluşturulmuştur. 1997 yılında Kamen'de Multipl skleroz belirtileri görülmeye başlandı. Ancak Kamen 2003 yılında Londra'da kalp krizi geçirerek hayatını kaybetti. Son stüdyo kaydını Bryan Adams'ın "Room Service" adlı albümünde obua çalarak gerçekleştirdi. 2004 yılında Annie Lennox, "Into the West" adlı çalışmasıyla Oskar Ödülü'nü alırken, ödülü arkadaşı Michael Kamen'a ithaf etti. Kamen, eşi Sandra Keenan-Kamen ve kızları Sasha ve Zoe ile birlikte yaşamaktaydı. Mabbett, Andy (1995). The complete guide to the music of Pink Floyd. London: Omnibus, 150p. ISBN 0-7119-4301-X Roma Part ve Sasani İlişkileri Cumhuriyet ve Partlar arasındaki ilk doğrudan temas MÖ 96'da Lucius Cornelius Sulla, Kilikya konsülü iken Part elçisi Orobazus ile görüşmesi ile sağlandı. Plutarkos, Sulla'nın Part ve Pontus elçileri arasında bir orta yol bularak Fırat ırmağını iki güç arasında sınır kabul eden bir antlaşmaya ikna ettiğini rapor etmiştir. Orobazus ülkesine dönünce onayladığı antlaşmadan dolayı idam edilirken Sulla da çok cömert davranmakla eleştirildi.Ancak Romalılar, Pontos krallı VI. Mithradates ile olan savaşları sırasında Parthlarla münasebetleri başlamıştı. Roma konsilleri Lucullus, Pompeus ve Crassus’un faaliyetleri Roma’nın saldırgan tavrını arttırdı. Columba Yedigen Bir yedigen, yedi kenarı olan çokgendir. 7'nin bir asal sayı olması nedeniyle, yedigenlerin de her köşesinden bir köşegen geçmemektedir. Düzgün yedigenlerde iç açı ölçüleri birbirlerine eşit olup çokgenlerin iç açısı 360/kenar sayısı olmaktadır. Dış açılarının hesaplanması 360÷7=51.4285714286 gibi tam sayı olmayan bir açıya denk gelir. Düzgün yedigenlerin çizimi zor olduğundan dolayı örnekleri fazla görülmezler. Yedigen şekillerin kullanımları daha çok kapak veya sıkıştırma kasalarda görülür. Hareket etmeleri zor gerçekleştiğinden dolayı kullanımı meslek gruplarında yaygınlaşır, yüksek katlı binalarda kolon halinde çizimleri gerçekleşir. Yedigenin alanı, formula_1 formülü ile bulunur. Sekizgen Bir sekizgen, sekiz kenarı 20 köşegeni olan bir çokgendir. İç açıları toplamı: formula_1 derecedir. Bir iç açısı formula_2 derece olur. Dış açıları toplamı: formula_3 derecedir. Bir dış açısı formula_4 derece olur. Dokuzgen Bir dokuzgen, dokuz kenarı olan çokgendir. Bir düzgün dokuzgende bir iç açı 140 derecedir. veya yarıçap üzerinden: Ongen Bir ongen, on açısı ve on kenarı olan çokgendir. Ongenin iç açıları toplamı 1440'tır. Düzgün ongenin bir iç açısı 144'tür. Ongenin dış açıları toplamı ise 360'tır. Columba (cins) Columba büyük bir kuş cinsi. Asağı yukarı 0-35 tür. Histeri Histeri veya isteri, psişik ve motor bozukluklar, özellikle duygusal reaksiyonlarda taşkınlık, ani sinirlenme, hareket bozuklukları, geçici kişilik değişimi ve günlük hafıza kaybı gibi çeşitli sistemlere ait psikosomatik şikayetlerle belirgin psikonevrotik bozukluk. Denetim dışına çıkıp kişinin işlevselliğini aksattığında aşırı hayal gücü veya korkuları ifade eden nevrotik zihinsel bir hastalığı tanımlar. Histeri, hastalarda ani, sinirsel, nevrotik bir hastalık olarak bilinir. Histerik hasta, kendindeki ruh sağlığının bozukluğundan habersizdir. Çeşitli duyu bozuklukları, çırpınmalar, kimi zaman da inmelerle kendini gösteren nevroz tipinde akıl hastalığı olup sıklıkla 30 yaş altındaki bireylerde görülür. Genellikle bilinçaltında kalmış zihinsel bir nedenin çok çeşitli fiziksel ya da psikopatik bozukluklara yol açtığı histeride ya geçici ve çok şiddetli krizler ya da sürekli davranış bozuklukları görülür. Fransız hekimi Charcot'nun tanımladığı "büyük kriz" dışında, bedensel belirtileri şunlardır: Felçler, ağrıya duyarsızlık, titreme, nefes darlığı, kasılma, görme, konuşma ve işitme bozuklukları, spazm hatta yalancı gebelikler. Daha seyrek olmak üzere rastlanan psikopatik bozuklukların en önemlileri bellek yitimleri (amnezi), konuşma bozuklukları, uyurgezerlik ya da taşkınlıklardır. Büyük değişmeler gösteren, çok güçlü bir duygusal bağımlılık, teşhirciliğe ve mitomaniye ("hastalık derecesinde yalan söyleme eğilimi") açık bir eğilimle kendini belli eden histerik bir kişilikten söz edilebilir. Histeri ayrıca, doğrudan psikanalizin de kökeninde yer alır, Freud, Charcot'nun görüşlerine dönmüş ve histeriyi, hastanın bilinçaltına ittiği, çoğunlukla
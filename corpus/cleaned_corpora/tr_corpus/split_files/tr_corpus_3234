önemli eserlerinden birinde unutulmamış bir karakter olan Handan’ıyla kendi Handan’ını, dert ortağı ederek gösteren Kulin, bu inanılmaz ortaklıkta birlikte İzmir ile İstanbul arasında bir köprü kurmuş. Kulin, öncelikle kitabında Cumhuriyet’in kalbi İzmir’e; karakteri Handan, Handan’ın çocukluğu ile yer edindirirken öte yandan İzmir’i, Türkiye’de duygu ve düşüncelerin en dolu dizgin yaşanılabileceği yer olarak vurgulamasının üzerine düşürdüğü aile faktörünün gölgesine rağmen yaşanan o saf aşkın en büyük tanığı olarak betimlemektedir. Kulin’in kitabında Cumhuriyet’i ve Cumhuriyet kadınını vurgulamak üzere belirlediği memleket, İzmir’i seçmiş olması hem çok ince düşünülmüş bir davranış hem de gerçek anlamda okuyucuyu büyülüyor. Ardından günümüzde kültür başkenti İstanbul’a karakterini taşıyan Kulin, İstanbul’u tasvir ederken karakterinin yaşadığı olaylar üzerinden, İstanbul’un karışık düzenini ,günümüz Gezi Olayları konu olarak yer edindirilmiş ve aynı zamanda birçok kültür birlikteliğine ev sahipliği etmekte oluşunu, Handan’ın Amerika’yla bağlantısı kurulmuş yeğeni üzerinden, ustaca anlatmış. Kitapta hakkında bir bilgi sahibi olmayanlar için Halide Edip’i tanıtmak, onu; onun kadınlar için bir öncü oluşu ve kadınlar için önemiyle Adıvar’ın ölümsüz eserindeki karakterinin ,nam-ı değer Handan, ağzından anlatan Kulin; böylelikle kitabında yıllar öncesinden kadınlara öncülük edişiyle günümüzde de saygıyla ve sevgiyle anılan Adıvar’a kitabı üzerinden bir kez daha selam veriyor. İki Handan’ı dert ortağı edip bir kitabı böylesine büyük iki gönlü bir edip yer veren yazarın isimleri aynı bu iki karakter üzerinden anlattığı hayat hikayelerinde, bir Handan ,Halide Edip’ten doğma, yıllar öncesinde aşk üçgenleriyle ve hayat ile mücadele verirken güçlü duruşu ile o dönemde hem büyük tepki ONARAN 3 çekmiş, hem de beğenilmiş ve nam-ı değer dert ortağı diğer Handan ,Ayşe Kulin’den doğma, hem ona benzer bir hayat yaşamış hem de onun sonunun kendi sonu olmasını dilememekte. Bu iki dert ortağı adaş, birbirleriyle uzunca yaşanmışlıklardan ve üzüntülerden sonra tanışıyor ve yaşanmışlıklarını tekrar gözden geçiriyorlar. Kulin acıya, sevmeye ve sevilmeye bu denli içten duygu ve düşüncelerle yer verirken, geçmişten derin izlere, günümüzden de unutulmaması gereken olaylara yer verdiği hayat hikayelerine yer vermiş. Bu eser; düşündüren, düşündürdükçe ağlatan, ağlatırken de sevmeyi ve sevilmeyi en derinden hissettiren hafızalara kazınacak bir şaheser. Yazan Ayşe Kulin, en derinden ve en içten. Okumaya da değil bırakmaya kıyamadığım kitap, kitaptan öte bir anı defteri gibi hem önünden başlayarak bir hayat yazılmış, hem de sonundan; fakat bir yerde birleşiyorlar ve birleştikleri yer sanki bir ayna öylesine benzer, öylesine aynı. Kırmızı mı? Mavi mi? ​ ​ ​İşte Bütün Mesele Bu Merhaba, bu sefer belki başlıktan da küçük bir ihtimalle çıkarabileceğiniz üzere size The ​Matrix (1999) adlı filmden bahsedeceğim. Bence bu film bilim kurgunun ne kadar ileri ve derine ​gidebileceğinin en iyi örneklerinden biridir. Diğer bilim kurgu filmlerine göre çok daha sorgulayıcı olması ve filmin sonunda dahi ne izlediğinizi anlayamadığınız, sorularınıza cevap vermek istemeyen bir bilim kurgu örneğidir. Filmdeki en önemli anlardan biri filmin baş karakteri olan Neo'ya verilen kırmızı hap ve mavi hap seçeneğidir, burada kırmızı hap çaresiz bir özgürlüğü ve can yakan bir gerçekliği temsil ederken mavi hap ise gerçek olmasa da rahat bir yaşamı ve mutlu bir cahilliği temsil eder. Bu filmdeki kadar aşırı olmasa da gerçek hayatta pek çok kez karşımıza çıkan bu durum karşısında hepimiz Neo kadar cesur olamayabiliyoruz ve genellikle mavi hapı seçiyoruz. Eğer kanıt istiyorsanız etrafınıza bakabilir ve telefonlarında başka insanların hatta bilgisayar programlarının yarattığı mükemmel ama sahte dünyalarda yaşayan birçok kişi görebilirsiniz. Belki bu sayede siz de kendi dünyanızdan çıkmış olursunuz. Kişisel olarak insanların sanal dünyalarda yaşamak istemesi ile herhangi bir sorunum yok ancak insanların sürekli bu yapay gerçekliklerde kalarak bu sanal dünyaları gerçek dünyadan ayırt edememeye başlamalarından oldukça endişeleniyorum. Çünkü bu sanal gerçeklikleri oluşturan devasa internet şirketlerinin (Google, Facebook, Twitter) ana amacının kullanıcıların ​ ​menfaatlerini düşünmek yerine insanların bu sanal dünyalarda sürekli kalmalarını sağlamaya çalışmak ve bu sayede insanların dikkatlerini pazarlayarak inanılmaz paralar kazanmak olmasıdır. Bu sorunun kaynağı ve çözümü ilk anda kullanıcılarda gibi görünse de (sonuçta hangi hapı alacaklarını seçecek olanlar onlar) biraz daha derine inince sorunun asıl kaynağının bu devasa şirketlerin neredeyse yasadışı (bence kesinlikle yasadışı) yöntemler kullanması olduğu rahatça görülebilir. Filmin içinde Matrix'in insanların daha güvenli, rahat ve mutlu bir dünyada yaşama hayallerinden dolayı ortaya çıktığı söylenebilir. Ancak gelecekte yapay zekâya sahip robotlar aynı günümüz internet şirketlerinin yaptığı gibi insanları bu sanal dünyaya hapsetmişlerdir ve sadece bu şirketleri kuran insanlar gibi Matrix'i kuran ve robotlarla anlaşan kişiler de bu sahtelikten kurtulma hakkı kazanmıştır. Filmin içinde fazla değinilmese de benim garip bulduğum durum Matrix'ten bir nevi "kurtulan" insanların gerçek dünyada yaşadıklarını düşünmeleridir. Çünkü bu kadar gerçekçi bir sanallık yaratabilen varlık aynı şekilde bu sanal evrenden sahte bir çıkış da yaratabilir. Bence bu kadar inanılır bir dünya yaratabilecek kadar nitelikli bir varlığın ya da varlıkların bu bilginin başkalarının (belki de özellikle insanların) eline geçmemesi için alabileceği en kolay önlemlerden birisidir. Ama bu paragrafta asıl tartışmak istediğim ve büyük ihtimalle filmin ana konusu olan peki biz de sanal bir dünyada yaşıyor olabilir miyiz?. Açıkçası bunu kesin olarak anlamak bence mümkün değil fakat tahmin ederek mutlak gerçeğe ulaşamasak da yaklaşabiliriz. Öncelikle teknolojinin aşağı yukarı 50 yıl içinde bu tür bir simülasyon yapabilme seviyesine gelmesi genel olarak kabul edilen bir görüş. Yani ileride kendi simülasyonlarımızı yaratarak gerçek ile sanal arasındaki farkı netleştirmeye başlayabiliriz ya da yarattığımız simülasyonların zayıf noktalarını bularak kaçmayı (ya da daha kötü simülasyonu bozmayı) başarmamız bence mümkün. Toparlamam gerekirse The Matrix (1999) bilim kurgu sinemasında yeni bir kapı açan ve ​ ​bence zamanının çok ötesinde bir film. Benim hayata bakış açımı genişleten ve imkânsız dediğim şeylere daha farklı bakmamı sağlayan bir eser. Şimdiye dek dokuza yakın kere izlediğim bu film bende hep aynı tadı bırakmaya devam ediyor. Giray Akyol Kaynakça Wachowski, L., Wachowski, A., Silver, J., (Yapımcılar), Wachowski, L., Wachowski, A., (Senaristler), Wachowski, L., Wachowski, A., (Yönetmenler). (1999). The Matrix [Film]. ​ ​Türkiye: Warner Bros [The Matrix filminden başlıksız bir fotoğraflar]. Alınan yer https://www.imdb.com/title/tt0133093/mediaindex Onur Özder Ne Kadar Oldu Bu Hayata Geleli? Toplumda kalıplaşmış düşünceler, cümleler yani kalıplaşmış bakış açıları vardır. Mesela bir insana kaç yılında doğduğunu sormak için “ Kaç yasındasın? “ ya da “ Yaşın kaç? “ denir oysaki bir insana kaç yıldır bu hayat olduğunu sormanın tek yolu ona bu ifadeleri yöneltmek değildir. Bu tamamen soran kişinin nasıl sormak istediğine yani bakış açısına bağlıdır. Bakış açımızı değiştirmek normalde yapmamış olduğumuz şeyleri yapmak veya düşünmekten geçer. Daha önce hiç empati yapmamış birinin empati yapmasını sağlamak o kişinin bakış açısını değiştirmesini sağlayacaktır ya da bir insanın alışkanlıklarının dışına çıkmasını sağlamak, o kişinin olaylara farklı gözle bakmasını sağlayacaktır. Daha önce araba kullanmamış birine araba kullandırmak trafikte sadece yayaların değil araç kullananlarında büyük sıkıntılar yaşadığını anlamasına yardımcı olur. Kısacası kişilerin güncel kalıpları dışına çıkmasıdır bakış açısını değiştirmek. İnsanların durumlara farklı bir boyuttan bakmasını sağlamının en etkili yollarından biri de empatidir. Empati sözlük tanımı olarak kişinin kendinin başka birinin yerine koyması olarak geçse bile aslında çok daha fazlasıdır. Empati karşıdaki insanı anlamaktır, olaylara ve durumlara onun gözünden bakabilmektir. Empati yapmak günlük yaşamımızda yolda yürümek veya araba kullanmak gibi basit eylemlerde bile karşımızdaki insanın görüşlerini anlamamıza onun gibi düşünmemize yardımcı olur. Ehliyet almadan önce yoldan geçen arabalara çok sinir olurdum. Çoğu zaman yol vermezler ve yaya görseler bile yol hakkı onların diye durmazlardı. Genelde yol boş diye kırmızı ışıkta geçer ya da arabaların yavaş gitmesini bekler, yol her zaman yayanındır diye düşünürdüm. Ehliyet aldıktan sonra fark ettim ki araba kullanmak kolay bir iş değilmiş. Dikkat edilmesi gereken tonla unsur varken kırmızıda geçen yayalar ekstra tehdit oluşturuyormuş trafiğe. Araba kullanırken empati yapıp yayaları anlamaya ve daha yavaş gitmeye, olabildiğince onlara yol vermeye çalışmaya, yolda yürürken de arabalara daha saygılı davranmaya başladım. Bakış açımı değiştirerek karşıdakini anlamaya çalışmam hem benim hem de karşımdaki sürücü ya da yayanın trafikte daha az strese maruz kalmasını yardımcı oldu. Aynı şekilde bir kız ile bir erkeğin aynı duruma bakış açıları farklı olabilir. Karşı cinsin bahsi geçen durum hakkında verebileceği tepkiyi düşünmeden hareket etmek kişiyi tıpkı sürücü yaya örneğindeki karşı tarafı zor duruma sokabilir. Tıpkı Big Hero 6 filminde hero karakterinin Baymax karakterini anlamaya çalışmadan yargılayıp ona sanki o orada değilmiş gibi davrandığı ve Baymax’in bu durumdan mutsuz olması gibi kişileri anlamaya çalışmadan onları din, dil, ırk, cinsiyet ya da statülerine göre yargılamak onları mutsuz edebilir. Kişilerin üzülmesini istemiyorsak eğer onları yargılamadan, olaylara yorum yapmadan önce onları anlamaya çalışmalı olabildiğince onların bakış açılarını değiştirmeliyiz. Bakış açısını değiştirmek bize sadece insanların görüşlerini anlamamızda yardım etmekle kalmaz, bize yeni fikirler üretmemize de yardımcı olur. Hero’nun abisi Tadashi’den geriye kalan son öğüt “ Aklına fikir gelmiyorsa bakış açını değiştirmelisin! ” olmuştur. Bakış açısını değiştirmek umutsuz olduğumuz durumlarda bile bize bir çıkış yolu sunar. Umutsuzluğa kapılmak sadece başarısızlığa sürüklerken bizleri, bakış açısını değiştirmek kişilere bir çözüm bulmasını kolaylaştırıp umutsuzluğa düşmelerini zorlaştırır. Mesela ben matematik sorularını birer labirente benzetirim. Ne zaman çözemediğim biri olursa baştan başlamak yerine labirentin sonuna gider ver oradan geri gelip labirentin başını bulmaya çalışırım. Matematik labirentlerimde bazen baştan gidip zorlanmak ve tıkanıp kalmak yerine sondan gitmek çözüme kolay yoldan ulaşmayı sağlıyor fakat bu da işte yaramasa umutsuzluğa kapılmak yerine bakış açısını değiştirip doğru olmayan yolları elemek ya da ortadan bir yerden başlamak çözüme ulaştırabilir. Bakış açısını değiştirmek iki türlüdür. Birincisi kişinin karşısındaki kişiyi anlamaya çalışarak bakış açısını değiştirmesidir. İkincisi ise kişinin kendi bakış açısını kendi üstünden değiştirmesidir. Hangi şekilde olursa olsun bakış açısını değiştirmek beni hayatıma olumlu etki etti ve inanıyorum ki bu herkesin hayatına da olumlu etki eder. Orkuncan İzan 21303081 TURK 101-16 Ahmet Özer Assignment 2 15.02.2015 Bana Tavşanları Anlat George 1937 yılında yayımlanan John Steinbeck’in ölümsüz romanı ‘Fareler ve İnsanlar’ kırsal kesimde yaşayan, fakir, sade ve sıradan insanları okuyucuya yaptığı derin tasvirlerle anlatıyor. Lennie ve George iki gezici toprak işçisidir ve birbirlerine büyük bir dostlukla bağlılardır. Lennie zekâ geriliği olan biridir. Fiziksel olarak bir dev gibi güçlü ama düşünce olarak bir çocuktan farksızdır. George ise zeki, kurnaz ve biraz da üçkâğıtçı biridir. Romanda bu ikilinin gerekli parayı kazanıp hayalini kurdukları çiftlik evini almak için çektikleri sıkıntılar, başlarına gelen olaylar ve bu olaylar çerçevesinde insan ruhunun derinlikleri, betimlemeler ve tasvirlerle anlatılıyor. George’un amacı kendi çiftliklerinde rahat bir şekilde, kimseden emir almadan yaşamakken, Lennie’nin tek isteği çiftlikte tavşanları beslemek ve onları okşamaktır. ’’Büyük bir bahçemiz olacak. Bir de tavşanlar ve tavuklar için yaptığımız bir kümes ve kışın çok yağmurlu günlerde çalışmanın canı cehenneme diyeceğiz. Yağmurun sesini dinleyeceğiz evimizde.’’(s.19-20) Lennie sevdiği her şeyi okşayan ama çok güçlü olduğu için çoğu zaman bu huyundan dolayı George’un başına iş açan biridir. George mantıklı bir şekilde düşündüğünde Lennie’den kurtulmanın kendisi için daha hayırlı olacağını biliyor, ancak George’un duygusal yanı Lennie’yi asla bırakamıyor. Belki de George’un bu tutumuna yalnızlık korkusu neden oluyordur. Steinbeck bu yorumu okuyucuya bırakmış. George kurdukları hayalin gerçekleşmesinin çok zor olduğunu ve bunun hiçbir zaman gerçekleşmeyeceğini de biliyor fakat bu hayal onların ve özellikle Lennie’nin yaşama sebebi aslında. Romanın sonlarına doğru Lennie çalıştıkları çiftliğin sahibinin gelinini istemeden öldürür. George çiftliktekilerin Lennie’ye zarar vereceklerini bildiğinden ve Lennie’nin de bu belirsiz sancılardan kurtulması adına Lennie’yi bir silahla ensesinden vurur. Burada okuyucunun kafasındaki George karakterinin ne kadar samimi olduğu çok önemlidir. Bazıları George’un bencillik yaptığını, bu olayı bahane ederek Lennie’den kurtulduğunu düşünebilir. Fakat ben yukarıda da belirttiğim gibi George’un duygusal tarafının Lennie’nin acı çekmesini engellemek için bunu yaptığını düşünüyorum. Çünkü aralarındaki dostluk, George’un ilkin kızıp, köpürüp ardından yumuşaması ve sürekli Lennie’nin iyiliğini düşünmesi romanın başından sonuna kadar anlatılıyor. Tabi Lennie’nin saflığı ve okuyucuyu kendine çeken kişiliği, insanların George’a kızmasına neden oluyor fakat romanın içinde pek çok yerde George’un ettiği laflar ve bazı hareketleri George’un da haklı olduğunu ve aslında Lennie’yi en çok seven kişinin de o olduğunu gösteriyor. Roman bize çıkarım yapabileceğimiz bazı alt metinleri saymazsak en sade biçimde dostluğun, merhametin, bağlılığın ne kadar önemli kavramlar olduğunu anlatıyor. Romanın geçtiği çiftlik Soledad şehri yakınlarında bulunuyor, bu bilgi ilk başta çok önemli gelmese de yaptığım ufak araştırmadan sonra ‘’Soledad’’ kelimesinin İspanyolca ‘’yalnızlık’’ anlamına geldiğini öğreniyorum ve Steinbeck’e bir kez daha hayranlık duyuyorum. Günlük yaşamımızda karşılaşabileceğimiz kadar samimi ve sıradan olayların George ve Lennie üzerinden değerlendirmesi yapılıyor. Bana göre, Steinbeck bize arkadaşlarınıza sahip çıkın, onları asla yarı yolda bırakmayın ve onları çıkarsız şekilde sevin mesajı veriyor. Romanda bir karaktere parantez açmam gerekiyor. Ana karakterler Lennie ve George’dan sonra beni en çok etkileyen karakter Crooks. Çiftliğin seyisi olan Crooks bir atın çifte vurması sonucu kambur kalmıştır ve bu yüzden İngilizce’de ‘’kanca’’ anlamına gelen Crooks adını almıştır. Çiftlikte çalışan diğer işçiler zenci olduğu için Crooks’u dışlarlar, bu yüzden hep tek başına kalır. Odası ayrıdır ve diğer işçilerin kumar oynadıkları gecelere o katılamaz. Çünkü diğerleri onun pis kokan bir zenci olduğunu düşünürler.’’ ‘Ne yani ışık yakmaya da mı hakkım yok? Hadi çık odamdan. Benim odanıza gelmemi istemiyorsunuz madem, siz de benim odama gelmeyin.’ Lennie sordu; ‘Neden istemiyorlar senin gelmeni?’ Crooks cevapladı ‘Zenciyim diye. Orada her zaman iskambil oynarlar, ama ben oynayamam, çünkü ben zenciyim. Pis pis kokarmışım. Oysa asıl sizler kokarsınız.’(s.82)‘’ Lennie ve Crooks arasında geçen bu konuşma, o zaman ve kısmen devam eden zencilere karşı duyulan nefreti bize anlatıyor. Bugün devam eden ırkçılık ve faşizmin en güçlü olduğu o döneme Steinbeck, Crooks karakteriyle bir eleştiride bulunuyor. Beyaz olmanın üstünlük kurabilecekleri bir özellik olduğunu sanan insanlar zencilere aşağılayan gözlerle bakmışlardır. Oysa doğarken hiçbirimize ‘Zenci mi olmak istersin yoksa beyaz mı?’ diye sorulmuyor. Dil, din, ırk, etnik köken insanların yargılanacağı bir özellik değildir. Bunu öğrenemeyen insanlara Steinbeck 1937 yılında bir mesaj bırakmış, herkesin okuması gereken. Meltem Şen ARKANDA BİRKAÇ ‘’EN’’İN KALMIŞ Bazı zamanlar, yapmakta olduğumuz eylem ile düşünce balonumuzun içindekiler birbiriyle uyuşmaz. Düşünce balonumuzun içindekine de ellerimiz şekil veremez zaten. Eylemlerimizi ellerimizle gerçekleştiriyoruz diye düşünce balonumuzun şeklini de onlar verecek değil ya. Mesela, acı bir şey yediğimde hem çiğner hem de gülerim ben bazen. Aklıma çiğ köfte yemek için arkadaşlarımla günaşırı buluşup her zamanki yerden, her zamanki porsiyondan sipariş edişimiz gelir. Evet, buna gülerim; gülümserim aslında. Mutlu anılara gülümsenmez de ne yapılır? Aslında o porsiyonları sipariş etmezdik çoğunlukla. Mustafa amca, ‘’Dersler nasıl gidiyor kızlar?’’ derken başlardı bizim her zamanki ayrıcalıklı porsiyonumuzu hazırlamaya. Şimdinin eventleri(!) o zamanın çiğ köfteci buluşmalarıydı bizim için. Aslında o zamanlarda da güzel bir eventimiz (!) olmuştu. Dünyanın en hassas, en duygusal, en mükemmel öğretmeni Yadigar Ünver’in şiir söyleşisi olmuştu. -O akşamı da çiğ köfte yiyerek bitirmiştik gerçi, kutlama gibi kutlama.- Şiir söyleşisinde, bizzat kaleme aldığı Aşk Kalem(e) Düştü kitabından bazı şiirler okudu. Öyle duygu yüklü okudu ki, hep öyle okurdu zaten. O kitabı ne zaman okusam her defasında o günü ve liseyi hatırlarım, lise zamanlarını… Fark etmeden zaman çizelgemdeki lise periyoduma en güzel anılarımı sığdırmışım o zamanlar. Zaman zaman elimin gittiği bu şiir kitabı yine bana bir şeyler fısıldadı: ‘’arkanda birkaç en’in kalmış.’’ İnsan mutluyken mutlu olduğunu fark edemiyor çoğu zaman. Ne zaman dönüp geçmişe baksa mutluluklar gözüne daha büyük, hüzünler gözüne daha küçük görünüyor. Mutluluklar o anlarda bilinçli olarak yaşanmadığı için büyüyor sonrasında belki de insanın gözünde. Hüzünler ise sonuna kadar yaşanmış olduğu için geçip gitmiş olan geçmişe bakıldığında göze küçük görünüyor. Benim arkamda, lise sıralarımda, o kadar çok en’im kalmış ki… Sanat için sanat şiirlerini severim ben. Aynı şiiri tekrar ve tekrar okumayı çok severdim çünkü o zamanlar. Okuduğum zamanlarda her seferinde farklı vurgular yakalamaya çalışırken bir anda duraksayıp ‘’Ah! Şimdi de buradan başka bir anlam çıktı, bu adam sadece bu mısra için acaba kaç yılını verdi?’’ diye düşüne düşüne her şiirden 89 farklı anlam çıkarmayı severdim çünkü. Neden mi bu kadar çok okurdum? Her şiirin her mısrasını Yadigar hocamın vurgu ve tonlamalarıyla, içten içten, bir anda yükselip bir anda alçalan sesimle okumak için çabalardım. Şimdilerde, okurken eski gökyüzüm beliriyor tam kafamın üstünde. Lisedeyken derslerde çoğunlukla kaldırmaya çekindiğim elimi şimdi söz almak istercesine yukarı kaldırsam o beliren gökyüzümün içine girebilecekmişim gibi. Hep hayalini kurduğum o lacivert, yıldız yıldız gökyüzü… O gökyüzüm, şimdi bir şiir kitabının iki karton kapağının arasında. Meğer yerlere göklere sığdıramayacağımızı sandığımız günler, aylar, yıllar ne çabuk geçip gidiyormuş. Geçip gitmekten öte, iki karton kapağın arasına sığabiliyormuş! Anılarım gözümün önünden geçiyor bazen. Gözümün önünden geçmesine sebep olan şeyler ise o anıların içinden kopup geldiği birkaç fotoğraf. Belki de birilerinin sesini duymak… Sabahın akşama zor kavuştuğu günler şimdi çocukluğumuz olmuş (Sanki bundan 4 yıl sonra da bugünlerim için tamamen aynı tabiri kullanmayacakmışım gibi). Bugünlerde sabahlar akşamlara kavuşmakta zorlanmıyor, biz bu kavuşmalara yetişmekte zorlanıyoruz. Güneşin ne zaman doğduğu, dolunayın ne zaman tam çatımızın üstüne konduğunu anlamakta güçlük çekiyoruz. Zaman hep bir karmaşaydı hâlâ da içinden çıkamıyoruz, çıkabilene aşk olsun! Fakat dolunaylar güzel, lacivert gökyüzümde yıldızlar daha güzel, şiirler ise iki karton kapağın arasına sıkışmış, arkamda kalmış en’lerimden koskocaman bir dünya. ‘’Yaşamın en tatlı parçaları, başındaki ümit ve sonundaki hatıradır.’’ Cenap Şahabettin KAYNAKÇA Ünver, Yadigar. Aşk Kalem(e) Düştü. Baskı 1, Altın Nokta Yayınları, 2012. Duygu Şeker(cid:272)i 21501169 YOLLAR GİTMEK İÇİN VAR Gez(cid:373)ek, ye(cid:374)i yerler gör(cid:373)ek, ye(cid:374)i i(cid:374)sa(cid:374)lar ta(cid:374)ı(cid:373)ak... Her seyahat (cid:373)eraklısı(cid:374)ı(cid:374) a(cid:373)a(cid:272)ı farklıdır gezilerinde. Tek bir ortak nokta vardır: Yola çık(cid:373)ak. Yola çıkı(cid:374)(cid:272)a her şey ke(cid:374)diliği(cid:374)de(cid:374) oluverir ve o yollar sizi götürür (cid:271)ir yerlere. Bu güve(cid:374)i duya(cid:271)iliyorsa(cid:374)ız siz de iyi (cid:271)ir seyyah adayısı(cid:374)ız de(cid:373)ektir. Ben, bugüne kadar yurt içinde ve dışı(cid:374)da birçok yer gezdim. Daha birçok yeri de gezme hayali ile ya(cid:374)ıp tutuş(cid:373)aktayı(cid:373). Yal(cid:374)ız (cid:271)aşta (cid:271)ahsettiği(cid:373) seyahat se(cid:271)eplerinden hiçbirini tam olarak benimseyemiyorum ben. Daha farklı (cid:271)ir istek ol(cid:373)alı (cid:271)e(cid:374)i(cid:373)ki çü(cid:374)kü öyle alelade (cid:271)ir heves ol(cid:373)adığı(cid:374)ı hissediyorum. Bu konu son zamanlarda kafa(cid:373)ı kur(cid:272)alıyordu ve geçerli bir sebep ol(cid:373)aksızı(cid:374) gezmek (cid:272)a(cid:374)ı(cid:373)ı sık(cid:373)aya (cid:271)aşla(cid:373)ıştı. Okuduğu(cid:373) bir kitap, beni bu konuda aydı(cid:374)latırke(cid:374) adeta içime su serpti. A(cid:374)to(cid:374)io Ta(cid:271)u(cid:272)(cid:272)hi’(cid:374)i(cid:374) Yolculuklar ve Öteki Yolculuklar isi(cid:373)li de(cid:374)e(cid:373)e kita(cid:271)ı, yol(cid:272)uluk a(cid:374)layışı(cid:374)a (cid:271)a(cid:373)(cid:271)aşka (cid:271)ir (cid:271)akış açısı getiriyor. Be(cid:374)i(cid:373) ta(cid:373) da (cid:271)u(cid:374)a ihtiya(cid:272)ı(cid:373) var(cid:373)ış (cid:373)eğer. Uzun süre ay(cid:374)ı yerde bulunmak, alışka(cid:374)lığı pekiştirir. Alışka(cid:374)lıklar ise i(cid:374)sa(cid:374)ı en çok (cid:271)ağlaya(cid:374) ögelerdir. Bu (cid:271)ağlar bir insana, bir işe , hatta bir şehre olabilir. Ben en çok şehirlere (cid:271)ağla(cid:374)(cid:373)akta(cid:374) korkarı(cid:373). Dü(cid:374)ya(cid:374)ı(cid:374) geri kala(cid:374)ı(cid:374)a haksızlık ediyor(cid:373)uşu(cid:373) gibi gelir uzun süre bir şehirde kaldığı(cid:373)da. Bu koca dünyada birçok şehir beni bekliyordur halbuki. Sizin de şehri(cid:374)ize aşırı (cid:271)ağlılık duyduğu(cid:374)uz oluyor mu zaman zaman? Eğer (cid:272)eva(cid:271)ı(cid:374)ız evetse siz de tehlikeli bir duruma gir(cid:373)işsi(cid:374)iz demektir. Bu alışka(cid:374)lığı(cid:374)ızı(cid:374) deva(cid:373)ı(cid:374)da iki günlük tatilden sonra bile şehri özleme, hatta he(cid:373)şehricilik gelebilir. İşte, (cid:271)e(cid:374) tü(cid:373) (cid:271)u(cid:374)larda(cid:374) kurtula(cid:271)il(cid:373)ek adı(cid:374)a kaçı(cid:374)ıyoru(cid:373) hep ay(cid:374)ı yerde kal(cid:373)akta(cid:374). Kitapta yazar bu duru(cid:373)u şöyle a(cid:374)latıyor: (cid:862)Bütü(cid:374) (cid:271)ir yaşa(cid:373) (cid:271)oyu ayakları(cid:374)ı ay(cid:374)ı yere (cid:271)as(cid:373)ak tehlikeli bir ya(cid:374)lış anlamaya yol açabilir; orası bize ait(cid:373)iş sa(cid:374)ırız.(cid:863) (32) Bağı(cid:373)sız birer birey ol(cid:373)a(cid:374)ı(cid:374) aşa(cid:373)aları(cid:374)da(cid:374) biri de (cid:373)eka(cid:374)lara ola(cid:374) (cid:271)ağları azalt(cid:373)aktır (cid:271)a(cid:374)a göre. Bu yüzde(cid:374), yola çık(cid:373)alı. Nereye olursa olsun. İ(cid:374)sa(cid:374) yola çık(cid:373)aya karar verdikte(cid:374) sonra bir rahatlama sürecine giriyor. Ancak sebebini keşfet(cid:373)ede(cid:374) yapıla(cid:374) her eyle(cid:373)i(cid:374) a(cid:374)la(cid:373)sız gele(cid:272)eği gi(cid:271)i seyahat de (cid:271)ir süre so(cid:374)ra (cid:271)oş (cid:271)ir heves ol(cid:373)a(cid:374)ı(cid:374) ötesi(cid:374)e geçe(cid:373)iyor. Bu yüzde(cid:374) herkesi(cid:374) seyahat ederke(cid:374) hoşu(cid:374)a gide(cid:374) özelliklerde(cid:374) (cid:271)iri(cid:374)i ya da (cid:271)irkaçı(cid:374)ı seçerek te(cid:373)el a(cid:373)a(cid:272)ı hali(cid:374)e getir(cid:373)esi gerektiği(cid:374)i düşü(cid:374)üyoru(cid:373). Be(cid:374) he(cid:374)üz a(cid:373)a(cid:272)ı(cid:373)ı (cid:271)ula(cid:373)a(cid:373)ıştı(cid:373) ki Ta(cid:271)u(cid:272)(cid:272)hi’(cid:374)i(cid:374) de(cid:374)e(cid:373)eleri(cid:374)de(cid:374) (cid:271)ir ta(cid:374)esi (cid:271)e(cid:374)i aslı(cid:374)da (cid:271)ir ta(cid:374)e a(cid:373)a(cid:272)a sahip olduğu(cid:373)a i(cid:374)a(cid:374)dırdı. Bu de(cid:374)e(cid:373)e (cid:271)ildiği(cid:373)iz yol(cid:272)ulukları(cid:374) aksi(cid:374)e (cid:862)diğer yol(cid:272)uluklar(cid:863) ile alakalıydı. Her seyyahı(cid:374) aslı(cid:374)da gittiği yerlerden (cid:271)ağı(cid:373)sız bir diğer yol(cid:272)uluğu olduğu(cid:374)u biliyor muydunuz? Daha fazla gizemli ko(cid:374)uş(cid:373)a(cid:373)ak adı(cid:374)a a(cid:374)lattıkları(cid:373)ı ke(cid:374)di hayatı(cid:373)da(cid:374) küçük (cid:271)ir ör(cid:374)ek ile so(cid:373)utlaştıra(cid:272)ağı(cid:373). Her gittiği(cid:373) yerde ke(cid:374)di fotoğrafı(cid:373)ı çek(cid:373)iyoru(cid:373). Bir özçeki(cid:373) yap(cid:373)ak çok zor ol(cid:373)asa da (cid:271)e(cid:374) neredeyse hep (cid:271)aşka yerleri(cid:374) fotoğrafı(cid:374)ı çek(cid:373)e(cid:374)i(cid:374) telaşı(cid:374)dayı(cid:373). Öğre(cid:374)di(cid:373) ki aslı(cid:374)da (cid:271)u duru(cid:373) (cid:271)e(cid:374)i(cid:373) gittiği(cid:373) yerlerde ke(cid:374)di(cid:373)i arıyor olduğu(cid:373)u(cid:374) (cid:271)ir ka(cid:374)ıtı. Arayışı(cid:373), aslı(cid:374)da (cid:271)ir iç yol(cid:272)uluk ve (cid:271)e(cid:374) (cid:271)u(cid:374)u seyahat ile sağlaya(cid:271)iliyoru(cid:373). Bu da seyahati (cid:271)e(cid:374)i(cid:373) içi(cid:374) he(cid:373) çok etkileyi(cid:272)i he(cid:373) de (cid:271)it(cid:373)eye(cid:272)ek (cid:271)ir etki(cid:374)liğe dö(cid:374)üştürüyor. Bilinçsizce çıkıla(cid:374) yol(cid:272)ulukları(cid:374) i(cid:374)sa(cid:374)ı(cid:374) iç dü(cid:374)yası için pek de faydası olduğu(cid:374)u sa(cid:374)(cid:373)ıyoru(cid:373). Eğle(cid:374)(cid:272)e ihtiya(cid:272)ı(cid:374)ı karşılasa da seyahatin daha ulu ve kişisel bir a(cid:373)a(cid:272)ı ol(cid:373)alı. Ben kendi a(cid:373)a(cid:272)ı(cid:373)ı buldum: Kendini ta(cid:374)ı(cid:373)a yol(cid:272)uluğu. Her türlü (cid:271)ağlayı(cid:272)ı ilişkide(cid:374) ve zincirlerden (cid:271)u(cid:374)al(cid:373)ış biri olarak söyleyebilirim ki kendimi yolculuklarda bulabiliyorum ve ancak orada mutlu olabiliyorum. Ben de bir gü(cid:374) yol(cid:272)ulukları(cid:373)ı ve iç yol(cid:272)ulukları(cid:373)ı ta(cid:373)a(cid:373)la(cid:373)ış olarak so(cid:374)suz huzura kavuş(cid:373)ak istiyoru(cid:373). Yola çık(cid:373)aya deva(cid:373) ede(cid:272)eği(cid:373) çü(cid:374)kü yollar kal(cid:373)ak içi(cid:374) değil, git(cid:373)ek içi(cid:374) var. KAYNAKÇA Tabucchi, Antonio. Yolculuklar ve Öteki Yolculuklar. İsta(cid:374)(cid:271)ul: Ca(cid:374) Yayı(cid:374)ları, 2016. MUTLULUĞU UZAKTA ARAMA Gözde Kayretli Ne zaman bir kitabı bitirsem içimde bir boşluk oluşur. Beni başka dünyalara taşıyan, sanki onlarla beraber gülüyormuş, onlarla beraber ağlıyormuşum, yani kısaca onlarla beraber yaşıyormuşum hissi uyandıran sayfalardaki karakterler beni terk ediyormuş gibi gelir bana. Hatta yeni bir kitaba başlarken ihanet ediyorum zannederim ama yenisine de bir o kadar bağlanır, yeni kitapla beraber yeni şeyler keşfetmeye devam ederim. Haldun Taner de benim o dünyalara zevkle girmemi sağlayan bir yazar olmuştur her zaman. Yine bir kitabın bitişi ve benim hüzünlü birkaç gün geçirmemin ardından annemle yaptığım bir alışverişte raflarda gördüğüm Haldun Taner’in Küçük Harfli Mutluluklar adlı kitabı beni kendine çekip suratımda ufak bir tebessüme yol açtı. “İşte!” dedim, ‘’İşte ihtiyacım olan yeni dünya, ihtiyacım olan yeni kitap.” Şimdi size ‘’Mutluluk nedir?’’ diye sorsam ne dersiniz? Aşk mı? Para mı? Dostluk mu? Aile mi? Bunun cevabı olarak kesin ‘’Şu.’’ veya ‘’Bu.’’ dememiz imkânsız bence. Çünkü eminim hepinizin önceliği farklıdır ve başkalarını mutluluktan havalara uçuracak şeyler bizim için olağan, bizi mutlu ve huzurlu yapacak şeyler ise başkaları için sıradan olabilir. O yüzden en güzel soru ‘’Mutluluk nedir?’’ değil de ‘’Sizin için mutluluk nedir?’’ olmalıdır. Bunun yanı sıra mutluluğu arama yolundayken ‘’Monotonlaşmış, bizim neşemizi sömüren, yüzümüzdeki gülümsemeyi alan bu sıkıcı hayatlarımızda mutluluğu bulmak çok zor.’’ deyip, kestirip atabilir miyiz? Yoksa ‘’Mutluluğu aramaya devam etmeyi bırakmamalıyız.’’ mı demeliyiz? Benim için ikisi de yanlış. Bence mutluluğu aramak yerine en küçük şeylerden bile mutlu olmayı öğrenmekte bizim sıkıntımız. Para, pul, mevki kazanma hırsının hayatlarımızı, hislerimizi ikinci plana atmasına izin verdiğimiz için mutsuz oluyoruz. Aslında, açık konuşmak gerekirse, bu savunduğum şeyler konusunda ben de sıkıntı çeken bir insandım önceden fakat bu kitabın ardından farklı bakmayı, olgunca davranıp mutluluğu ve anlık yaşanan güzellikleri yakalamayı denedim ve sonunda öğrendim. Demiştim ya kitaplar bizi yeni dünyalara taşır, kitaplar bizi yeni şeyler keşfetmeye iter ve çoğu zaman bir şeyler öğretir. Peki, neden mutlu olmayı da öğretmesin? Bırakın kitaptan öğrenmeyi küçücük bir çocuktan bile ders çıkarabiliriz bu konuda. Bir çocuğa şeker verdiğinizde sevinir, sanki ondan daha mutlusu yoktur dünyada çünkü çocuk şekeri ya da sizi yargılamaz, ‘’Bu şekerden daha pahalısını, daha güzelini istiyorum.’’ demez. Farkındadır ki o an o şeker ona verilmiş bir şanstır düşünsenize birkaç dakika önce o şeker de yoktu onda. Sormanız mümkün mutlu olmak bu kadar kolaysa, insanlar neden elde etmekte bu kadar zorlanır? Bunun tek bir cevabı var işte. Hep yüksektekini istemek, hep daha fazlasını arzulamak ve anlık elimize geçen şeyleri bize verilen şans olarak düşünmemek. Yani kısacası şükretmemek de diyebiliriz. Bana soracak olursanız eğer, ben mutluluğumu tek bir kaynaktan elde etmiyorum artık. Örneğin, en basitinden doksan almış bir öğrenci olarak yüze ulaşamamayı dert edersem nereye varırdım değil mi? Ulaşamadıklarım, yapamadıklarım değil de yanımda, benimle olan şeylerle yaşamayı, onlarla kafamı meşgul etmeyi öğrendim ve sanırım yapabileceğim en mantıklı hareket buydu. Kendim için, mutlu olmak için. Kıymet bilmenin yanı sıra hayal kurmaya başladım bir de. Ne zaman mutsuz olsam daha doğrusu mutluluğumu kaybetmeye başlasam hemen güzel günler düşlerim. Güzel bir bahçe, yan tarafta akan bir dere, orada sevdiklerimleyim ve işte içime dolan huzurla birlikte mutluyum. Siz siz olun mutluluğu hak edip etmediğinizi düşünmeyin veya mutluluğu elde etmeye çalışmayın. Mutluluk zaten çok yakınınızda, mutluluk sevdiklerinizde ve belki de mutluluk içinizde. BAĞIŞLANMIŞ HAYATLAR Filmler insanların hayatlarında farklı bir ışık olmak için vardır. En azından benim açımdan bu her zaman böyle oldu. Bu yüzdendir ki ne kadar gerçek hayattan esinlenmiş filmlerden hoşlanıyorsam bir o kadar da bilim kurgu olanları eliyordum listemden. Çünkü gerçek olmayan olaylar, hayatta işime yaramayacakmış; beni karanlıkta bırakacakmış gibi gelirdi. Bazı kurguların elbette ki geleceğe yönelik gerçeklik payı yok değildi ancak tasarlanan planın ne kadarı başarılabilir, tartışılırdı. Öte yandan “Beni Asla Bırakma” filmi bu noktadaki tüm tabularımı yıktı. Gerçek hayatta soyut olarak var olan bir sistemin bu denli bilimsel enlemde kurgulanıp aktarılması beni oldukça etkiledi doğrusu. (“Beni Asla Bırakma “/2010 ) Filmde anlatılan sistem bir grup insanın çocukluğundan itibaren belli kurallar çerçevesinde yetiştirilip onların özel olduklarına inandırılmasından ve bir organ bağışçısı olup başka insanların hayatları için yaşadıkları gerçeğinin kanıksatılmasından oluşuyor. Fark etmeden de olsa bizim günlük hayatta da yaptığımız şeyin tam da bu olduğunu düşünüyorum. Her ne kadar organ bağışlamaktan yoksun olsak bile, bana göre bütün insanlar toplumsal kurallar çerçevesinde yaşayıp bir şekilde özel olduklarını düşünürler. Varoluşlarının bir amacı olduğunu ve bu amaç için yaşamaya devam ettiklerini varsayarlar. Tıpkı filmdeki karakterlerin bir başkasının hayatı için yaşıyor olduklarını kabullenmelerindeki gibi insanlar da ağır teslimiyet duygusu içinde kendi hayatlarını başkasının görüşleri ve yönlendirmeleri üzerinde kurarlar. Bütün bunları tekrar ve tekrar farklı bir bakış açısıyla sorgulamak, beni derin uykudan uyandırdı diyebilirim. Hepimizin sistemin birer parçası olup sonumuzun çoktan belirli olabileceği düşüncesi, hatta sonumuzu belirleyen faktörün kendimiz olamayabileceği duygusu oldukça sarsıcıydı. Buna ek olarak filmin yarattığı etkinin tamamıyla anlatılmasının imkânsız olduğu fikrindeyim. “Üzerine yazmakta zorlanıyorum.” klişesinin ete kemiğe bürünmüş hali olduğunu fark ediyorsunuz bittiğinde. Empati sınırlarınızı oldukça zorlamakla birlikte birçok soru işareti bırakıyor geride. Gerçek hayatta böyle bir donörlük uygulamasının var olması durumunda yaşanabilecek durumlar veya filmde çok geç birbirine kavuşabilen iki âşık karakterin kalan ömürlerindeki umut çırpınışlarının, sana ait olabileceği düşüncesi “isyan etmeli miyim yoksa itaat edip güvenli bölgede mi kalmalıyım?” sorusunu sorduruyor. (“Beni Asla Bırakma “/2010 ) Pişmanlık yaratan tek tarafı ise filmin bir kitaptan uyarlama olduğunu sonradan öğrenmiş olmam. Çünkü çoğunlukla, uyarlama filmlerin önce kitap baskılarının okunması taraftarıyımdır. Yine de filmin öylesine engin bir derinliği var ki kitabını da arzulatıyor insana. Perdeye yansıtılan mekânlar, karakterler, o hafif melankoli havası sizi alıp tam da o dönemin içine bırakıveriyor adeta. Öyle ki olayların işlenişine karşı merakınız oldukça doyumsuz bir noktaya vardığın da “SON” yazını görmek, her detayın üzerinden tekrar ve tekrar geçme isteği için kaçınılmaz bir sebep oluyor. Bunun için de en doğru kaynak kitabı olarak görülüyor dolayısı ile. Diğer yandan bir karşılaştırmada bulunmak gerekirse film açısından bir çeşit yetersizlik söz konusu denilebilir. Kitabına oranla film de daha çok aşk temasının işlenmesi yazarın vermek istediği asıl mesajı bir nebze örtüyor. Bu boşluk yüzünden uyarlamada var olan birçok açığı ancak kitabındaki mantıksal anlatım ile tamamlayabiliyorsunuz. Beyninizde yankılanan “Neden kaçmadılar?” sorusu da cevabını bulmuş oluyor böylece. Biz neden sonu kaçılmaz ölümümüzden, işlerimizden kaçmıyoruz, kaçamıyoruz? Neden her geçen gün arkamıza bile bakmadan uzaklaşmamız gereken kişilerin, yerlerin daha da üzerine gidiyoruz? Ya da neden kendi seçimlerimizle belirlediğimiz insanlar hakkında bu denli şikâyetçi iken değişim yoluna gitmek yerine boyun eğme girişiminde bulunuyoruz? Yanıt oldukça basit. (“Beni Asla Bırakma “/2010 ) “Hepimiz sadece misyonumuzu tamamlıyoruz. Belki de hiçbirimiz yaşadıklarımızı tam olarak anlamıyor ve yeterli zamanımız kalıp kalmadığını hissedemiyoruz.” Zeynep Düzgün Doğa ve İnsan İnsanoğlu son iki yüz yıl içerisinde inanılmaz bir gelişme kaydetti. Şehirler kuruldu, fabrikalar açıldı, tren araba gibi ulaşım araçları yapıldı ve kendimize yepyeni yaşam alanları yarattık. Kaçınılmaz olarak bu gelişim bizi doğal hayattan ve zor yaşam koşullarından büyük bir duvarla ayırmış oldu. Doğa ve insan arasındaki bu boşluk ise bazı yeteneklerimizin körelmesine neden oldu. Bu yeteneklerin başında ise insanların bu güne kadar varlığını sürdürmesini sağlayan gelişmiş hayatta kalma içgüdülerimiz vardı. Eskiden vahşi hayvanlardan korunmak için hızlıca koşan, kilometrelerce uzaktaki en küçük hareketi bile algılayabilen, avını sessizce izleyen ve en önemlisi de onu hayvanlardan ayıran en güçlü özelliğini yani zekasını kullanıp en zorlu doğa koşullarından sıyrılan insan, ne yazık ki iki yüz yıldır bu yeteneklerinden yoksun bir yaşam sürmekte. Man vs. Wild adlı belgesel dizisini izledikten sonra içimizdeki bu olağanüstü yeteneğin farkına vardım ve doğadan bu kadar uzak olmanın ne kadar kötü sonuçlar doğurabileceğini düşünerek günümüzdeki yaşam tarzlarımız hakkındaki düşünce ve eleştirilerimi bu yazıda anlatmaya karar verdim. Etrafımda gözlemlediğim kadarıyla günümüz insanları doğadan o kadar uzak ki bırak orman veya kayalık arazileri şehirlerde bulduğu çim arazide bile rahatsız hissedebiliyor, ağaçlara, hayvanlara yabancı hissediyor, böceklerden iğreniyor, eli toprağa değince hemen bir “temizlenme” ihtiyacı hissediyor. Ne yazık ki şehir hayatımız bizi o kadar içine çekmiş ki asıl yaşadığımız mekana yani yeryüzüne yabancı kalmışız. Bu durum artık öyle bir hal aldı ki gelecekte doğacak çocuklar ağaç, toprak, kaya, ırmak ne demek onu bile bilmeyecekler. Doğa ile insan arasındaki bu fark aslında büyük bir tehlike de yaratmakta. Her zaman medeniyetin bize sunduğu bu rahat hayat koşullarında yaşama şansına sahip olmayabiliriz. Doğal afet gibi bir durumda sadece doğa karşısında insan tek başına kalabilir. Ama şimdi varsayalım ki şehirde yaşayan insanlar olarak medeniyetten uzak bir yerde yaşamak zorunda kaldık. Eminim ki yüzde doksanımız hayatta kalamayacaktır. Bunun en önemli nedeni ise doğaya karşı olan cahilliğimizdir. Ne kibritsiz/çakmaksız ateş yakmasını biliyoruz ne de hangi bitkinin yenilebileceğini; her şey önümüze hazır geldiği için temel gereksinimlerimizi elde etmeyi unutmuş durumdayız. Böcekten korkan adam, zorunda kaldığında o böceği(zengin protein kaynağı) nasıl yiyecek? Evet, bu tür senaryolar aşırı gözükebilir, ama yaşantımızın sentetik ve sağlıksız olduğu gerçeğini değiştirmez. Kendimizi biraz daha doğa ile iç içe yaşamaya teşvik etsek, arada işlerimizden sıyrılıp ormanda gezerek, kamp kurarak, balık tutarak medeniyetin bize verdiği hasarlardan kurtulabilir, kaybettiğimiz olağanüstü yeteneklerimizi gün yüzüne çıkarabiliriz. Bu tür etkinlikler zorluklarla başa çıkabilmede, her türlü koşula dayanabilmede, hızlı düşünüp hızlı davranmamız gereken durumlarda bize çok yardımcı olacaktır. Kendi hayatımdan örnek vermem gerekirse, yazın gittiğim dağ gezi ve kampları hem zihinsel olarak dinlenmemi, mücadele ederek özgüvenimi arttırmamı sağlıyor hem de fiziksel olarak dayanıklılığımı ve reflekslerimi geliştiriyor. Bu tür etkinlikler gerçekten de herkesin boş zamanlarında yapması gereken eğlenceli ve öğretici etkinlikler. Sonuç olarak, günümüz şehir insanları olarak eskiden sahip olduğumuz fiziksel ve zihinsel yeteneklerimizden yoksun durumdayız. Sağlıksız ve yapay bir hayat yaşıyoruz ve gitgide doğa ile aramıza uzun ve kalın bir duvar örüyoruz. Doğadan bu kadar uzaklaşma ve doğaya bu kadar yabancılaşma bizim için büyük bir tehdit oluşturuyor, çünkü yaşadığımız dünyanın gerçek hakiminin doğa olduğunu nedense unutuyoruz. İnşa ettiğimiz şehirlerin, kullandığımız aletlerin birer birer doğa tarafından geri alınacağını bilmeden yaşıyor ve bu sebeple kendi zihinsel ve fiziksel sağlığımıza zarar veriyoruz. Sonuç olarak hepimizin doğa içinde bir mücadele yaşamaya, bir şeyler öğrenmeye ihtiyacı var. Yoksa bu gidişle neslimiz doğal seçilime uğrayacak. Hakan Yanık TURK102-80 21502348 ME Rankin, Stephen, Joshua C. Berkley, and Mary Donahue, prods. Man vs Wild. Discovery Channel. 10 Nov. 2006. Television. Başka Reçeteler, Bambaşka Kişilikler Klasikleşmiş hayatlardan, monotonlaşmış karakterlere kadar hayat hep aynı geçiyor bu sıkıcı dünyada. Aslına bakarsanız insanlar, hayatlarını istediği gibi yaşayamamakla birlikte, bambaşka boyutlar kazandırmaya çalışıyorlar, kurdukları körpe hayallerine. Gelin görün ki, kimse istediği kişi olamıyor ve bunu yapmak içinde çok bir çaba sarf etmiyor. Hayatın bu düzeninde hareket etmeye çalışırken, iyi insanların yokluğunu anımsamaya çalışıyor her zaman insanlar. Aralarına serpilmiş birkaç kötü insan, tanışırken dahi, yeni tanıştıkları insanlara, kendilerini, o “iyi” diye bahsettiğimiz insanlar gibi tanıtmaya çalışırlar. Olmak istedikleri insan gibi davranmaya çalışsalar da, bunu başaramazlar ve her zaman tökezlerler. Bu insanların reçetelerine yazılması gereken ilaçlar ise, bir miktar iyi insan... Aslına bakacak olursak, iyi insan diye bahsettiğimiz kişilikler; hayatlarına kötülüğü almamış ve yalandan uzak durmaya çalışan varlıklardır. Tam tanımı bu olmasa bile, insanların içine çıktıkları zaman kendilerini hemen belli ederler ve kişiliklerini saklayamazlar, çünkü “iyi insan her zaman acemidir” (Caymaz, 2016). Kötü diye tabir ettiğimiz insanlara oranla, bu insanlar, kimseyi kolay kolay yargılamaz ve onları oldukları gibi kabul etmeye çalışırlar. Kötü insanlar ise, karşılarında gördükleri kişilikleri, kendi istedikleri hâlâ sokmaya çalışırlar ve bu hale girmeyen insanları hayatlarında barındırmak istemezler. Mutlu olmak gibidir bu. Hayatınıza bir insanı alırsınız, merkezine koyarsınız ve ondan hayatınızın kazığını çok güzel bir şekilde yersiniz. Tanışırsınız ve size olmak istediği insan gibi gözükmeye çalışır. İnanırsınız, inandığınızla kalırsınız. Sizi yarı yolda bırakmıştır ve bunu hiç bir zaman yapmayacağına inandırmıştır, sizi yarı yolda bırakırken. Herkesin kendine göre bir hikâyesi vardır. Her farklı kişilik hayatına, yazdıklarına, kendi yaşanmışlıklarından birkaç anıyı taşır. Gelin görün ki, bunu herkes umursamaz ve siz buna rağmen hayata dimdik bakmaya çalışırsınız. Tıpkı çok mutlu gözüken bir aile gibi. Ama kimse anlayamıyor o ailenin özelini. Tıpkı Onur Caymaz’ın da söylediği gibi “Bütün mutlu aileler birbirine benzer, her mutsuz ailenin mutsuzluğu kendine göredir” (Caymaz, 2016). Kişiliğinden ödün vermeyen bir insanın yapacağı veya yapması gereken yegâne şeylerden biridir belki de bu. Hiçbir şekilde paylaşmaz kendi benliğini kimseyle, belki ister ama o gurur denilen, insanların çoğu şeyi yediremediği anlamsız duygu buna izin vermez ve tıpkı kitapla hiçbir zaman tanışmamış bir insan gibi gaddar olurlar. Hayatları boyunca o beyaz sayfaların arasında, o siyah mürekkeplerin üstünde, uzaktan bakıldığında anlamsız gelen bir sayfanın içine girip, bambaşka hayallerin içine girememiş ya da o kadar siyah ve beyazın içinde bir turuncuya rastlayamamışlardır. Okudukça kültür kazanmış, kültür kazandıkça kendini hayata adamış ve bahsedilen kötü insanları hayata bağlamaya çalışan insanlar ise, bu hayatın monotonluğunu el birliğiyle yenme çabasındalar. Ama kötü diye tabir ettiğimiz insanlar, hiçbir yardıma cevap veremezler. Veremezler diyorum çünkü, anlayamazlar gelen yardımları. Sadece uzaktan bakarlar ve onlara gelen iyi insanları izlerler. Bilemezler, anlayamazlar, algılayamazlar. İyiler her zaman kendi benliklerinden dahi ödün vermeye çalışırlar. Can acıtır belki, biraz ömür törpüler bu çabalar. Ama o çabalarının karşılığını göremezler ve yavaş yavaş iyi duygularını hiç etmeye başlarlar. Hani hiç olmaz dediğimiz şeyler vardır. Çoğu insanın “yaşamam” dediği olaylardır bunlar. Hayatın monoton gidişatından etkilenmemeyi başaran yegâne insanlar, kendilerini kurtarırlar ve insan diye tabir ettiğimiz duygusuz varlıklardan kendilerini uzaklaştırırlar. Hayat bir doktor olsaydı eğer, kötü diye tabir ettiğimiz bu insanların reçetelerini “ölüm” ile kesebilirdi. KAYNAKÇA Caymaz, Onur. (2016). Hatırla Barbara Yağmur Yağıyordu, Kırmızı Kedi Mert Ziya ÖZKARA 21707008 1 KİLİT NOKTA: FEDAKÂRLIK Bizler hayatlarımız boyunca sayısız hikâyede rol alırız. Fakat biz sadece başkarakter olduğumuz hikâyeleri hatırlarız şöyle arkaya dönüp bir baktığımızda ve bu hatırladıklarımız aslında koca okyanustaki bir damla suya tekabül eder. Çünkü biz farkında olmadan birçok hikâyenin yan karakteri oluyoruz aynı zamanda ve bu yan karakterler bir dizide çok etkin olmasalar da bir insanın yaşamında kritik kararlara sebep olacak güce ve etkiye sahiptirler. Bunun sebebi ise yaptığımız gözlemlerin bizim üstümüzde büyük etkisi olmasıdır. Bu gözlemler, insanların hayatta nasıl bir yol izleyeceğini, nasıl seçimler yapacağını belirlemesinde yardımcı olan faktörlerdendir. Tabi ki, her dış etken aynı güce sahiptir değildir insanın üstünde. Sevdikleri, akrabaları en büyük etkiye sahiptir insanın hayatının gidişatının değişmesinde. Bu olayı Ali Bilgin’in yönetmenliğini yaptığı Delibal ‘da çok rahatlıkla gözlemleme fırsatı yakaladım. Bütün hayatı babasının baskısıyla sadece dersle geçmiş olan ve üniversitede de iyi bir ortalamaya sahip Füsun, Barış’ın onun hayat hikâyesine dâhil olmasıyla tamamıyla farklı bir yaşama sürüklenir. Çünkü hayatında ilk defa böylesi duygular yaşamaktadır ve başta kızının sevgilisi olduğundan haberi olmayan babası bile bu gidişata engel olamamaktadır. Bu yukarıda bahsettiğim izlenecek yol ve seçimler tamamıyla insanın mutluluğu ile alakalıdır. Yani bizler aynı doğadaki gaz molekülleri gibi hep en rahat ve en az baskı altında olduğumuz ortamları ve durumları seçeriz. Bu da sonunda en mutlu ve en huzurlu olduğumuz tercihleri seçeriz manasına geliyor. Füsun da aslında bu huzuru ve mutluluğu Barış’ta bulduğu için adeta ona yönelmiş, ona kaçmıştır bütün o üniversite ve baba baskısından bunalarak. O film tabi, sanki gerçek hayatta mutlu olmak o kadar kolay mı dediğinizi duyar gibiyim. Aslında mutlu olmak çok basittir şu hayatta ama çoğu kişi bunu bilmez. Çünkü çoğu insan biri onun için iyi bir şey ya da onun iş yükünü azaltacak bir hareket yaptığında mutlu olacağını sanır. Aslında bu davranış çok da yadırganacak bir durum değildir çünkü bizler 2 bilgileri gözlemleyerek ediniriz demiştik ve dünyadaki çoğu toplumda bu bilgi eksikliği var olduğunu varsayarsak, bir kişinin mutluluk kavramını böyle sığ düşünmesi çok normal gelecektir size de. Mutlu olmanın gerçek tanımı ya da yolu birini mutlu etmektir. Bir insanın yaptığı bir eylem başka birini mutlu ediyorsa eğer işte o noktada mutlu eden kişi de mutlu olur. Bu hayatta başkalarını mutlu edebildiği kadar mutludur insan. Yani aslında sözde mutsuz insanlar kimseyi mutlu etme çabasında olmayan insanlardır. Bu noktada kendimden şöyle örnek vermek isterim. Ben de mutlu etmeyi seven insanlardan biriyim. Ben gerçekten çok mutlu oluyorum birini güldürdüğüm zaman ve arkadaşlarıma göre komik bir insanmışım ben. Oysa sadece ben mutlu etmeyi seven bir insanım. Hatta şöylede bir itirafta bulunmam gerekirse eğer, arkadaşlarımda yüksek müzik olan bir ortama gittiğimde kendimi kötü hissederim adeta müzik benim işimi elimden alıyor gibi hissederim çünkü insanları ben mutlu etmek isterim. Füsun ile Barış’ın da o harika mutluluğunun kaynağı tam da budur işte. Filmde sürekli birbirlerini mutlu etmek için fedakârlıklarda bulunuyorlar. Zaten kilit kelime de fedakârlık burada çünkü aslında gerçek mutluluk ve güzellik fedakârlık sonucunda ortaya çıkar. Varmak istediğim nokta tam da bu idi: Fedakârlık. Her mutluluğun arkasında biraz cefa vardır ya da olmalıdır. Çünkü insanı asıl mutlu yapan o çektiği cefanın sonucunu iyi bir şekilde alması veyahut görmesidir. Bu belki de mutlu etmeye çalışan insanların neden daha mutlu olduğunun açıklamasıdır. Bunun sebebi mutlu etmenin çok da kolay olmayan bir süreç ya da durum olmasıdır. Bir insanı güldürmenin aslında çok kolay bir işlem olmadığını size rahatlıkla söyleyebilirim. Kendini küçük düşürmeyi hatta bazen kendini ezmeyi gerektirir ki bunlar aslında büyük fedakârlıklar içeren hareketlerdir. Kısaca, mutluluk ve huzur fedakârlık sonucu ortaya çıkan durumlardır. Sözlerime şu atasözünü hatırlatarak bitirmek isterim: Bu hayatta sefa ile yenen cefa ile kazanılır. M.Ersel Kara-21300898 17.02.2016 Pelinsu Acar 21602073 Mutluluk Arayışı Mutluluk nedir? Eminim ki herkes bu soruyu kendine pek çok kez sormuştur. Zaten yaşam amacımız olan bu olguyu sorgulamamak garip olurdu herhalde. Peki, cevabı ne ya da bir cevabı var mı? Elbette insandan insana çeşitlilik gösteren bir sürü cevap bulabiliriz bu soruya ama bu yine de mutluluk üzerine bir genelleme yapmak için yeterli midir? Jeanette Winterson mutluluğu üst bir evre olarak tanımlıyor. Normal olmadığımızda ulaşabileceğimiz bir seçenek gibi. Asıl aradığımız şey anlamdır, anlamlı bir yaşam diyor ve mutlu sonların yalnızca bir duraklama olduğunu düşünerek mutluluk arayışını mutluluğun kendisinden daha önemli bir konuma getiriyor. Gerçekten de işin sırrı bu mu peki? Normal olmamak. Normal olmadığımız o kısa anlarda mı mutluluğu yakalayabiliyoruz sadece? Hayatımızın kalan normal anlarında da mutluluğu mu arıyoruz? Onu bulduğumuzda aradığımız anlama da ulaşmış oluyoruz diyebilir miyiz? Bu tanımlamayı kabul edebiliriz belki ama bu sefer de kafamızda başka bir soru oluşuyor: Normal nedir? Bir durumu mu tanımlar yoksa bir süreci mi? Eğer bir süreç ise mutluluğun anlardan ibaret olduğu tezini öne sürebilir miyiz? Sadece tek bir insanın yaptığı tanımlamadan bu kadar çok soru çıkması mutluluğun söylendiği kadar basit bir olgu olmadığını gösteriyor aslında. Hayatımızın bu denli karışık bir hedefi bulmak üzerine kurulu olması işleri kolaylaştırmıyor tabi ki ama yine de bu bizi yıldırmıyor. İçimizdeki boşluğu kapatacak olan o anlamı aramaya devam ediyoruz. Eksik parçamız… Sürekli şunu yaparsak mutluluğa ulaşırım diye telkinlerde bulunuyoruz. O an geldiğinde tamamlanacağım. Hayatımız bu gibi cümlelerle kendimizi oyalayarak geçiyor. Peki, o an geliyor mu gerçekten de? Tüm bu arayışlar bizi bir sona ulaştırabiliyor mu yoksa bu sadece bir kandırmaca mı? Belki hepimiz içimizdeki o boşluğun dolmayacağını içten içe biliyoruz ama bunu kabullenmiyoruz hiçbir zaman. Çünkü kabullenirsek her şey biter. Yaşam amacımız, taşıdığımız o umutla birlikte kaybolup gider. Bu yüzden tüm dünyanın bildiği dillenmeyen bir sır olarak kalıyor bu. Bizi hayattan koparacak bir sır… Diğer bir olasılık ise yapbozun eksik parçasını yanlış yerde arıyor olmamız. Belki de tamamlanmak o kadar da zor değildir. Belki de asıl sorun, bizi bir bütün haline getirip mutlulukları andan sürece doğru taşıyacak olan o parçayı dışarıdan birinin bize bulup getirmesini beklemektir. O parçanın dışarıda olmayabileceği ihtimalini düşünmemektir sorun. Kayıp parçamız kimsenin bakmayı akıl etmediği bir yerlerde bizi bekliyor olamaz mı? Mesela içimize bakmayı denedik mi hiç? Can Dündar, “asıl eksiklik, eksik olduğumuzu düşünmek; çareyi başkasında aramaktır” diyor. “Hayatın matematiği farklı; iki yarımı toplayınca bir etmiyor. İnsan tek başına mutsuzsa başka biriyle de mutlu olamıyor.” Gerçekten de hayat bilimsel gerçeklere dayanmıyor. Evdeki hesap her zaman çarşıya uymuyor. Çoğumuz içimizdeki o kayıp parçayı bulmaktan acizken mutlu olmaya çalışıyoruz. Başkalarından medet umuyoruz. Oysa kendi içinde tamamlanmamış iki insanın birbirini tamamlaması mümkün müdür? Bu mutluluk arayışı yolunda sürekli imkansızı istemek değil midir bizi mutsuz yapan ya da kendimizi iyileştirmenin başkasının bizi iyileştirmesinden daha imkansız gelmesi? Belki de olayları bu kadar karmaşık hale getiren bizizdir kim bilir… Yine de tüm bu olasılıklar içinde neye inanırsak inanalım mutluluk adına yapacaklarımız arasından en iyi seçenek ruhumuzu onarmak gibi duruyor. Tüm mutluluk tanımlarını bir kenara bırakıp dışarıya bakmadan önce içimize bakmak ve en önemlisi kimseye ihtiyaç duymadan kendi mutluluğumuza sımsıkı sarılmak… KAYNAKÇA Winterson, Jeanette. Normal Olmak Varken Neden Mutlu Olasın. Çev. Püren Özgören. İstanbul. Sel Yayıncılık. 2017. Muhammet Şafak Gürbüz Hamallığımız Hamallar gün boyu belki de çoğumuzun yerden bile kaldıramayacağı onlarca kiloluk yükleri bir yerlere ulaştırmakla meşguldürler. Bu nedenle mesleklerinin fiziksel açıdan en yorucu ve en zorlu mesleklerden biri olduğu aşikârdır. Ancak Mehmet Kanık’ın Hamal tablosundaki hamalların yüzlerinden acıdan ziyade işlerini bitirebilme, sırtlarındaki hurçları götürmeleri gereken yere ulaştırabilme kaygısı okunuyor. Sanki bize “Eğer hamallık yapıyorsanız sizin için gece yatarken çekeceğiniz acılar veya yükü taşırken aşmak zorunda olduğunuz engeller değil taşıyacağınız yük, gideceğiniz yol ve varacağınız yer daha önemlidir.” diyorlar. (Resim http://www.atlantistablo.com/hamal-5900-tablo adresinden alınmıştır.) Eğer taşınacak yük yerine üzerimizdeki sorumlulukları, gidilecek yol yerine hedefe ulaşırken geçtiğimiz yolları ve o yolda bize yardımcı olan insanları, varılacak yer yerine de hedeflerimizi koyarsak aslında hepimizin bir nevi hamala benzetilebileceğini görürüz. Bizi birbirimizden ayıran ise bu değerlerin farklılığıdır. Bu değerleri birbiri ile ilişkilendirecek olursak yükümüzün fazlalığı ne kadar çok sorumluluğumuz olduğunu gösterir diyebiliriz. Aynı şekilde hedefe giderken seçtiğimiz yolların taşlı veya düz olması yolda ne kadar yorulacağımızı gösterirken, yolun kalabalık olması da bize yardım edebilecek daha fazla dostumuz olduğu anlamına gelir. Hedefimize ulaşıp ulaşamama durumumuz ise kararlılık seviyemizi ifade eder. Böyle bir benzetme yapma gereği hissetmemin nedenlerine veya başka bir deyişle bir hamal resminin böyle bir çağrışıma neden oluşuna daha yakından bakacak olursak ilk olarak sorumluluk-yük ilişkisiyle başlarız. Bu ilişkiden bahsedebilmek için önce sorumluluktan kastın ne olduğunu iyi bellemek gerekir. Burada kastedilen sorumluluk sahip olduğumuz sorumlulukların tamamını değil bizi fiziksel ve mental olarak yoran, yerine getirilmesi için çaba harcamak gereken sorumluluklarımızı kapsıyor. Yani yol üzerindeki bir fırından ekmek almak değil de belki de saatlerimizi ayırarak birine emanetini iletmek, taşınacak bir yük olarak değerlendirilebilir. Bu yüklerin ne kadar farkında olduğumuz ise bizi ayrıcalıklı kılar. Hamalın aldığı yolu hayatımıza uyarlayacak olursak da yolun kendisi hariç uzunluğuna ya da yolu düzeltip engebeli bir hâle getiren ögelere da bakmamız gerekir. Hedefe ulaşmak için gideceğimiz yolları seçmek, kestirmeden veya daha düz bir yoldan gitmek bizim elimizde ancak mutlaka yapmamız gereken bir şey var: o da yürümek. Yürünecek yolun uzunluğu bir diğer ifadeyle hedefimizle aramızdaki uzaklık hedefe ulaşırken gösterdiğimiz çabayla ve yorduğumuz akılla orantılı. Yoğun çaba ve akıl gerektiren işleri halletmek hem kişisel tatmin sağlıyor hem de bizi daha nitelikli bir birey yapıyor. Bu yüzden kısa ve düz olan değil, bilinen ve doğru yoldan yürümemiz gerektiğini düşünüyorum. Yolun taşlı veya yokuş olup olmaması da sorumluluğumuzu yerine getirirken tecrübe ettiğimiz zihinsel yorgunluğa karşılık geliyor. Genellikle “Acaba başarabilecek miyim?” kaygısıyla yapılan işler yolu daha taşlı ve daha dik yapıyor. Böylelikle yol bizim için epey yorucu oluyor ve biz de yükümüzü hafifletmek adına dostlarımızdan yardım alıyoruz. Her ne kadar dostlarımızı bu tabloda göremiyor olsak da lazım olduğunda yanımızda olacaklarını gayet iyi biliyoruz. Ya yükü sırtlamamıza yardımcı oluyor ya da yük taşımanın getirdiği yorgunluğu atmamıza yardımcı oluyorlar. Böylelikle biz de yol her ne kadar taşlı ve dik olsa da aşmaya muktedir olduğumuzun farkına varıyoruz. Sizi bilmem ancak bu farkındalık benim en çok değer verdiklerimdendir. Son olarak hedeflerimiz de hamalın varacağı yere denk düşüyor. Ancak bir noktada hamallardan ayrılıyoruz. Hamallar gidecekleri yeri kendileri seçmiyorken bizse hedeflerimizi kendi yeteneklerimizi ve gücümüzü tartarak belirliyoruz. Kaldıramayacağız yüklerin altına girmiyor, varamayacağımız yollara düşmüyoruz. Ancak yol nasıl olursa olsun önemli olan hedefi ulaşılabilir seçmemiz ve yolun yarısındayken geri dönmeyip sonuna kadar gitmemizdir. Önce kendimizi tanımalı, daha sonra da hedefler koymalıyız. Zira denemelerde yarı yarıya yapan birinin tıp fakültesini hedeflemesi pek mantıklı görünmüyor. Sonuç olarak madem hepimiz hamallık yapıyor, farklı hedeflerin peşinden koşuyoruz; o hâlde varacağımız yer de yürüyeceğimiz yol da çektiğimiz eziyete değmeli. Kalemi elimize aldığımız zaman belki saatlerce uğraşmalı ama sonunda sadece bir dörtlük değil bitmiş bir şiir bırakabilmeliyiz kâğıda. Bazen kendimize yeni yollar belirlemeli, bazen de önceden yürünmüş yollardan daha farklı yüklerle yürümeliyiz. Ve yürürken yükü incitmememiz yani sorumluluklarımızı aksatmamamız gerektiğinin bilincinde olmalıyız. Son satırlarımda herkesin kaldırabileceği yükleri kolaylıkla yerine ulaştırabilmesini diliyor ve kepenk kapıyorum. Feyza Bakıcı Bir varmış bir yokmuş Her zaman, kusursuz, efsanevâri bir anlatımdansa insanı tüm eksik ve bayağı yönleriyle ele alan bir anlatımı tercih ederim. Aksini bir türlü inandırıcı bulamadığımdan ya da kendi hâlimle özdeşleştiremediğimden anlatılana ilgimin düşmesi sebebiyle olsa gerek. Ama belki bundan binlerce ya da yüzlerce yıl önce doğmuş olsam tam aksine tüm bu destanlar, halk kahramanları ya da dinî mucizeler içeren hikâyeler bana muhteşem gelebilirdi. Her gece başımı yastığa koyduğumda bunları düşleyerek, hatta yenilerini kurarak uykuya dalabilirdim. Ben bu yüzyılın insanı olmam sebebiyle, her gün kitleleri etkileyen olayların bilgisine dakikalar içinde ulaşabiliyor ve teknolojinin bunca hızlı gelişmesiyle karşıma çıkan hiçbir, esasında olağanüstü denebilecek, gelişmeye şaşıramıyor hatta şaşıracak fırsatı bulamıyorum. Bilgiye ayrıntılı şekilde kolayca ulaşabiliyorum, herkesin anlattığına minnet etmek durumunda değilim. Her türlü araştırmayı yapmasam da yapabilecek durumdayım. Ve hatta bunun bilincinde olmanın beni bir hayli şüpheci yapması sebebiyle bireyden uzak tarihî anlatılar, kahramanlık hikâyeleri, mucizeler pek de ilgimi çekemiyor. Mo Yan’ın Değişim isimli kitabı da Çin’in son otuz yıllık tarihini otobiyografik bir şekilde, zamanın ekonomik şartlarının, üstyapıyı, sıradan bir insanın hayatını nasıl etkileyebileceğini imrenilecek bir sadelikle anlatıyor. Kısacık bir zaman diliminde bu kadar radikal sayılabilecek değişimlerin şahsı, çevresi üzerinde yarattığı değişimi gözlemleyebilmek de insanı zihnen epey olgunlaştırır. Kitabı okumanın akabinde insanlar olarak içinde bulunduğumuz zaman ve mekânın çocukları olduğumuzu bir kere daha anladım. Zaman ve mekân coşkun bir akarsu ve biz onun içinde ancak akışla savrulan küçük bir çakıl taşı kadar özgürlük, irade sahibiyiz. Aslında benim sıfatlarım, kendi zevklerim, kişilik özelliklerim, kendi seçimlerim, ahlakım, duruşum sandığım şeylerin ne kadar da bana ait olmaktan uzak olduğunu bir kere daha düşündüm. Bu gerçeği ilk keşfettiğimde bana oldukça ürpertici gelmişti, kendime ufacık da olsa bir özgürlük alanı aramaya çalışmıştım, ama şimdi bunun, insanın hakiki özünü, “bir ben vardır bende, benden içeri”de sözü edilen beni keşfetmesi için farkına varması gereken ilk aşama olduğunu düşünüyorum. Bu gerçeği keşfetmenin bana getirdiği ikinci bakış açısı ise hiçbir tarihî kişiliğe ya da herhangi bir insana gereğinden fazla kahramanlık atfedememek ya da “kötü adamlık”la yaftalayamamak oldu. Hepimiz bir denklemin sonucu gibi, içinde bulunduğumuz şartların bir sonucuyuz. Dünya insanı “yüceltebilir” ya da “alçaltabilir” ve bu konuda elimizden gelen pek bir şey yok. Olaylar silsilesinde ufacık bir oynama bile, o insanların isminin bugün sadece torunları tarafından bilinmesine sebep olabilirdi: “…dünya işleri değişkendir: kader âşıkları bir araya getirebilir, kaza geliyorum demez, koşullar garip kombinasyonlar yaratabilir, ani tuhaflık hemen her an bizimle birliktedir ve bu konuda söyleyecek pek bir şey bırakmaz bize” (Yan 2016, 73). Zamanın üstünde düşündüğümde, olağanın basitliğindeki görkem beni her seferinde kendine hayran bırakıyor. Dünya inanılmaz bir yer diyorum. Kitabın yazarı Mo Yan da bunların farkında olacak ki, başına gelen onca talihsizliğe, ilginç olaylara karşı hiçbir şaşma ya da bıkkınlık emaresi göstermiyor. Yaşama teslim olmuş ve anın keyfini çıkarıyor, hiçbir ihtimale gözlerini kapatmış değil, hiçbir aşamayı nihai sonuç olarak görmüyor, hiçbir şey onun için tek başına bir amaç değil. Neredeyse tüm filmlerde, kitaplarda görmeye alıştığımız, bu sebeple hiç garipsemediğimiz, daima örnek gösterilen, amacı uğruna gözünü karatmış, azimli, fedakâr, “yüce” insan tipinden fersah fersah uzak yani. Yazarın karşısına hep tamamlamayı istediği üniversite eğitimi için ömürde bir denebilecek bir fırsat çıkıyor, aylarca didinip emek harcıyor sonra yetkililer bir anda kararlarından vazgeçtiklerini sınava giremeyeceğini söylüyor, yalnız bununla sınırla değil, benzer birçok olay yaşıyor, ama hepsini o kadar gülünç ve tatlı bir doğallıkla karşılıyor ki… Mo Yan karşısında saygıyla eğiliyorum. Kendisine karşı coşkuyla karışık bir hayranlık duymamak gerçekten elimde değil! 1 Yan Mo, Değişim (İstanbul: Can Yayınları, 2016), 73. Kaynakça: Yan, M. Değişim. İstanbul: Can Yayınları, 2016. Kerem GÜNGÖRDÜ Bir Fotoğraf Karesi Yaşadığımız küçük dünyada hepimizin sakladığı bir şeyler vardır. Perdelerini çekip saklandığımız evimizde hepimizin bir hikâyesi vardır. Salondaki beyaz etajerin çekmeceleri karıştırıldığında bulunur hikayeler. Kimi zaman bir mendilin kokusu, kimi zaman sararmış bir kâğıttaki salaş 3-5 kelime, kimi zaman da çekmecenin en altında saklanmış bir fotoğraf hatırlatır hüzünlü bir anıdan kalan gözyaşlarını. Günümüz sanal gerçekliğinde fotoğraf kâğıdına dokuza on üç basılmış fotoğrafları anlatmak biraz zor ama onlar, tüm yaşanmışlıkları bir anda çıkarıverir karşına. Film yanıp fotoğraf kenarları birbirine geçmiş olsa da biz doksan kuşakları bu fotoğrafların tam ortasında doğmuş gençleriz. O karmaşıklıkta gerçekliği de buluruz. Kerem Görkem de doksan kuşağı genç bir yazar olarak ilk romanında bu karmaşıklığı bulmuş olacak ki yıkımlar yaşamış bir ailenin puslu bir aile fotoğrafı çerçevesinde geçirdiği serüveni anlatmış. O anlattıkça duvarda duran sisli fotoğrafın silueti biraz daha beliriyor gözümün önünde. İnsan geriye dönüp baktığında önemli anlarını hatırlatacak kıymetlileri olmalı ve bu kıymetliler yalnızca sana ait olmalı. Altı inçlik telefon ekranlarında üstünde dilediğimiz kadar oynama yapabildiğimiz fotoğraflar özel olamaz diye düşünüyorum. Çünkü değiştirilmesi saniyeler alacak bir anın nasıl kıymeti olabilir ki? Saniyede defalarca basabildiğin deklanşöre basmak nasıl heyecan verir insana? Kameraya bile bakmadan çektiğin fotoğraflar ne anlatır sana? Elbet boş renkler yığınından ötesi olamayacak bu fotoğraflar. Benim fotoğraflara olan merakım ise babamın bana bir mirasıdır sanıyorum. Bizim evimiz albümlerle doludur. Misal küçüklükten fotoğraflara meraklı olan babamın yalnızca otuz altı pozluk fotoğraf çekebilen filmli makineleriyle çektiği yüzlerce fotoğraf, bunlara harcadığı çok miktarda para... İşte kıymetli olan budur. Albümü açtığınızda çıkan kokudur. Bu eskimiş kâğıtların kokusu... Söylemek istediğim bir şeyin ederinin yüksek meblağlı olması mesele değil. Söylemek istediğim bir şeyin az bulununca, zor ulaşılınca, emek verilince kıymetli olması. İşte bu yüzden önemlidir çekmecelerde saklanan fotoğraflar. Yenisini çekme imkânı olmadığı için. Fotoşopla yüzündeki kırmızılığı düzeltme, burnunu küçültme olasılığı olmadığı için. Babamın albümlerinden bir fotoğrafı çekip çıkarıp onlarca hikâye anlatabilirim size. Çünkü anısı olmayan hiçbir anın fotoğrafı yoktur. Böylesine kıymetli olan poz, boş anıları kaybetmek için kullanılamazmış zaten. O yüzden, o fotoğraflara bakarken hiç sıkılmıyorum. Çoğunun bir çekirdek aile fotoğrafından ziyade tüm mahalleli çağırılarak çekilen fotoğraflar oluşu anlatıyor bize işin ehemmiyetini. Kadınlar en güzel kıyafetlerini giyip saçlarını tarıyor, önemli bir görev edasıyla çekiliyor fotoğraflar. Öyle çok gülmek falan yok. Herkes en ciddi ve en masum tebessümüyle sıralanmış bekliyor. Her işin olduğu gibi bu işin de kuralı bu olmuş çünkü. Kuralı olduğundan bu kadar değerli geliyor zaten gözümüze. Günümüzde ise dakikada çekilen fotoğraf sayısı, seksenlerde senede çekilenden daha fazla. İnsanların artık özeli yok, anısı yok. Her şey, her yerde… İleride gördüğünde gözlerin buğulanarak bakacağın bir kelime, bir fotoğraf yok. Çünkü tüm bunların artık bir önemi yok. Bu gerçeklerin ışığında ellerinde çok pikselli kameralarla yüzlerce fotoğraf çeken gençler gerçekten bir anını mı paylaşıyor? Teknoloji denen şeyin bizim anılarımızı paylaşıp sosyalleşmemizi sağladığı mı; yoksa yaşanacak, hatırlanacak hiçbir an bırakmadığı için yalnızlaştırdığı mı sorusu geliyor aklıma. İlerde dudak büzen fotoğraflarıma bakıp bizleri iyi hatırlayacak bir torunum olacağını düşünmüyorum ama ben, anneannemin bahçe işleri bittikten sonra hasadın önünde tırpanıyla çektirdiği fotoğrafa hep hüzünle ve saygıyla bakacağım. Çünkü o fotoğrafta hasadın kokusunu, gökyüzünün rengini, rüzgârın sesinin duyacağım. Görkem, Kerem,Aile Fotoğrafı, Sel Yayıncılık, 2016 KÜÇÜK SİHİRBAZ BENLİĞİM Tam olarak ne zaman tanıdığımı hatırlamıyorum Harry Potter’ı. Muhtemelen bir sonbahar akşamıydı. Yatağımda J. K. Rowling’in o gizemli dünyasına dalmıştım. Dumbledore’un “ Tabii ki kafanın içinde olup bitiyor, Harry. Ama bu neden gerçek olmadığını göstersin ki? ” (Rowling) cümlesi beni hikâyenin aslında Harry’nin okuyucular gibi büyümekte olan bir çocuktan fazlası olmadığını göstermişti. Üzerine birçok sorumluluk yüklenen bir çocuk. Küçük yaşlardan beri kendilerine çok sorumluluk yüklenen çocuklara toplum olarak alışığız. Normal bir günde bile sorumlulukları yüzünden kamburlaşmış çocukları görüyoruz. Belki de 7/24 çalışan bir ailenin çocuğu olduğumdan Harry gibi elektrikler kesildiğinde kendime hikâyeler anlatabilen biri olmuştum. O güzel hikâyeleri hâlâ kurarım. Bazen uykuya dalamadığım gecelerde gelir onlar, bazen de matematik dersinin ortasında. Ama hiç bırakmadılar beni. Kötü gün dostu oldular bana. Her yalnız kalmış çocuk gibi Harry de kendine has karakterler yaratmayı sevdi. Kendine özel odalar ve hareket eden merdivenler yarattı. Kendine kimsenin giremeyeceği bir duvar ördü. Gerçeklikten kaçarak mutlu olmayı öğrendi. Çoğu yaratıcı kişinin çocukluğunda veya ailesel sorunları olduğunu görebilirsiniz. Kendilerine bir antagonist yaratarak, ki birçok zaman o antagonistin aslında gerçek dünya veya o dünyadan sevmediği bir kişi veya olayın yansıması olduğunu görürüz, kendi dünyasında adeta karakterler iç çatışma yaşarlar. Aslında bu telkinleri yapınca Harry’nin sadece bir çocuk olduğunu daha iyi anlıyoruz. O kadar yüke katlanamayan bir beden yüke karşılık olarak farklı bir evren yaratıyor. Kısacası Harry Potter bizim küçük şeylerden mutlu olabileceğimizi gösteriyor. Bize yeni dünyaların kapısını açmayı gösteriyor. Çoğu kişi tarafından “fantastik” olarak adlandırılan bu dal aslında hayatın gerçekliklerini yansıtıyor. Aynı kitaplarda da olduğu gibi hayat da hem mutlu hem mutsuz anlardan oluşuyor. Bu yüzden kitap okumak insanları farklı hayatlara âdeta davet ediyor. İnsanlara o istedikleri veya istemedikleri yaşamı yaşama şansı veriyor. Bu yüzden her imkânda insanlara kitap okumanın önemi veriliyor bence. Çünkü kitaplar diğer insanların dünyalarına açılan küçük kapıcıklar. Peki milyonlarda insanın bir seriye bu kadar bağlanmasının sırrı ne? Dünya kadar insanı hem okumaya hem de sinemaya taşımanın sırrı nedir? Benim düşüncem insanların Harry Potter’ın hikâyesinde, acılarında, kazançlarında ve kaybedişlerinde kendilerini görmeleri. Bu duygu insanları o karaktere yakın hissettiriyor ve aslında okudukları kitap onlara bir arkadaşının hikâyesi gibi gelmeye başlıyor. Harry Potter’ın arkadaşları onların arkadaşları, hikâyesi de onların hikâyesi oluyor aslında. Çoğu kişi tarafından komik bulunan bu durum aslında göz ardı edilmemesi gereken bir durum. Ki bence komik bulan çoğu kişinin kitap okuma alışkanlığı, kitapların gizli ve derin dünyasına inmişleri pek yok. Bu da onların karakterleri ve hikâyeleri kendilerine yabancılaştırmasını sağlıyor ki ne acı o sayfalara girememek. Harry Potter’ın hikâyelerinin bir parçasını kendine alamamak. Kısacası Harry Potter’ın hikâyesi bize karanlıktan sonra ışığın geleceğini gösteriyor. Hayatın iniş çıkışlarında aslında bize hiçbir zaman ihanet etmeyecek tek şeyin yine kendimiz olduğumuzu gösteriyor ve her zaman gerçeklikten kaçmanın kötü bir şey olmadığını gösteriyor. Kitaplar da buna dahil. Her dünyaya küçük pencereler açan sayfalar sizin küçük kaçış yollarınız olabilir. Ve yine kaçmaktan korkmayın. Gerçeklik bazen dayanılmayacak kadar ağır olabilir ve bunu kaldıracak gücünüz kalmayabilir. Fakat unutmayın kendi hayal gücünüz en büyük duvardır gerçeklikle aranızda ve bunu kullanmaktan korkmayın. Kaynakça Rowling, Joanne K. Harry Potter and the Deathly Hallows. Vol. 7. Bloomsbury publishing, 2013. 1 Hayata “1-0” Yenik Başlayanların Öyküsü: Erken Kaybedenler-Halil Mervan Murat “Unutmanın acısı, ayrılığın acısından farklı. Ayrılık hüzne yakın, unutmak kasvete” (Serbes 78). Hafıza-ı beşer nisyana maluldür der eskiler. Ama bazı acılar vardır ki değil o acıyı unutabilmek, biran için bile olsa aklından çıkaramazsın. Unutmak için elinden gelen her şeyi yaparsın, her gün, güne başlarken kendine söz verirsin o melun hatırayı unutabilmek için. Zihnin seninle her gün oyun oynar ve inadına her gün kazanmayı başarır. Her sabah içinde o acının burukluğuyla uyanırsın ve aldığın her nefese lanet edersin. Güneşin doğuşu ve batışı senin için hiçbir şey ifade etmez. Çünkü senin için güneş o melun anda batmıştır ve ömrü hayatın boyunca o güneş senin için bir daha doğmayacaktır. O an aklına geldikçe, kelimeler kifayetsiz kalacak ve inadına kelimelerin her biri birbiri ardınca boğazına düğümlenecektir. Ağzını açacaksındır, kelimelerin ağzından birbiri ardınca çıkıp gitmesini ve derdini anlatabilmeyi umacaksındır ama o çabaların hepsi nafiledir. Ağzından çıkan ses boğazındaki hırıltılardan başka bir şey olmayacaktır ve en sonunda kendine bu konu hakkında konuşmayacağına dair söz vereceksindir. Cemil Meriç der ki “ Anılar, hatıralaşınca güzelleşir” (140). Peki ya o anılar hiçbir zaman bizim için hatıra olmazsa, hala o anıların içinde sessiz ve sedasız yaşamaya devam ediyorsak? Tıpkı kitaptaki, babasını kaybetmiş erkek karakterlerimizin anılarda yaşamaya devam etmesi gibi Ayrılığın verdiği acıyı sadece hüzün diye basit bir kelimeyle geçiştirmeye çalışmak insanın yaşadığı o duygu seline hakaret değil midir? Sevdiğimiz insanlardan ayrılırken yaşadığımız kalp burukluklarının telafi edilebileceğinin düşünülmesi, insanın kendisini kandırmasından başka bir şey değildir. Hele hele bu ayrılığın sebebi ölüm ise kelimeler kifayetsizdir. Sevdiğimiz insanı gömerken yanında aslında kendimizden de bir parça gömeriz. O insanla beraber yaşadığınız anıların üzerine, o insanın yanındayken hissettiğimiz duyguların üzerine toprak atarız. Sanki o anıları gömdüğümüzde ayrılığın acısının bitip gideceğini düşünürüz. “Demir almak günü” gelmiştir ama insana zor gelir ayrılık. ”Nafile bekleyiş” daha kolay gelir insana (Beyatlı 51). Gerçekleri kabullenmek zordur, sevdiğini bir kez daha görememek, son bir kez “hoşça kal” demek. İnsan kendini elbet bir gün kavuşmakla avutur. En azından ayrıldığımız insan hayattaysa onu bir daha görmenin umudu bizi hayatta tutar. Ölümlü dünyada, beraber bir kez daha aynı havayı soluklamayı özlemle bekleriz. Özlem duyduğumuz şey, o insanın yanındayken olduğumuz bizizdir, büründüğümüz karakterdir aslında. Hasret içimizi yakıp kavururken, kavuşmanın ümidi yeter de artar o yangını söndürmeye. Mecnun’unu bekleyen Leyla olur, Leyla’sını bekleyen Mecnun. Tarih tekerrür eder derler ya işte, âşıklar maşukunu bekleyip 1 http://thelovehell.blogcu.com/aci-mi-sevmek/2340905 durmuş, maşuklar da aşığını. Bazen bu hikâyenin kahramanları Kerem ile Aslı olmuş bazen ise Ferhat ile Şirin. Seven, sevdiğini beklemekle imtihan olurmuş bu dünyada. Bıkmadan, usanmadan ve şikâyet etmeden beklemek… Tıpkı kitapta ellerinde kovalarla bekleyen küçük aşığımız gibi. 2 Unutabilmek kasvetli de olsa güzeldir. Geçmişte yapılan hatalardan, geçmişe dönük kötü anılardan sıyrılabilmek. Geçmişin eleminden kurtulup geleceğe umutla ve güvenle bakabilmek. Geçmişin eski ve tozlu sayfalarını çevirip bugünün yepyeni ve tertemiz sayfaları arasında gezinebilmek. Yeni maceralara yelken açarken geçmişin ters yöne esen rüzgârlarından kurtulabilmek. Hayat ipine sımsıkı sarılıp yukarı tırmanırken seni aşağıya çeken ellerden kurtulabilmek. Kendini, hızlıca akıp giden zaman kuşuna salıverip direnmemek. Mevlana der ki “Dünle beraber gitti cancağızım/Ne kadar söz varsa düne ait/Şimdi yeni şeyler söylemek lazım” (Mevlana). Geçmişi geçmişte bırakıp, yanımıza aldıklarımızı kâr sayıp, bugüne odaklanmalıyız. Unutmanın acısından korkup, geçmişten kurtulamayan zavallılar hep daha fazla acı çekenlerden olmuşlardır. Acılar yaşanmadan, hayatın tadı olmaz. Acılar aslında hayatın tuzu biberidir. Düşünüldüğünde sevinç ve mutluluğun değerini anlayabilmek de acı çekmekten geçer. Bazı şeyleri anlatmaya dil yeterli değildir. Dil döner durur da, mevzunun ehemmiyetini insanlara aksettirebilme adına hiçbir faydası olmaz. 2 http://3.bp.blogspot.com/-fItyWs1lS3w/ULPvOd8cz0I/AAAAAAAAC5o/um1-qb4vzU8/s1600/Ayrilik-01.jpg Kaynakça Beyatlı, Yahya Kemal. Kendi Gök Kubbemiz. İstanbul: İstanbul Fetih Cemiyeti, 2014. Meriç, Cemil. Jurnal. İstanbul: İletişim, 2014. Mevlana. http://www.antoloji.com/yenilige-dogru-siiri/. tarih yok. 10 Kasım 2014. Serbes, Emrah. Erken Kaybedenler. İstanbul: İletişim, 2014. Olağanüstü Bir Yazar"O gece ilk kez öylesine büyülenmişçesine hissettiğim o güçten beslenerek yaşıyorum. Beni nereye sürüklediğini sorgulamıyorum: Belki başkalarının günah diye adlandırdığı bir başka uçuruma, belki de yüceliklere sürükleyecek. Bunu bilmiyorum, bilmek de istemiyorum. Çünkü sadece kendi kaderlerini bir gizem olarak yaşayabilenlerin gerçek anlamda yaşadıklarına inanıyorum." (Olağanüstü Bir Gece – Stefan Zweig) Eline bir kitabını aldığında, onun, seni ne kadar sürükleyeceğini bilemeyeceğin türden yazan biri Stefan Zweig. Daha bu kitabı okumadan önce bu gerçek aklımdaydı. Gerek Satranç'ını, gerekse Amok Koşucusu'nu okuduktan sonra aklımda kişilik tahlilleri ve sıradışı betimlemeleriyle yer edinmiş bir yazardı. Bu kitabını okuduktan sonra, tekrardan, bir insanın kısa öykülerle kişiyi ne kadar büyüleyebileceğini görmüş oldum. Yaptığı kişilik tahlilleri, her ne kadar hikayenin çok önlerine geçmiş olsa da, bu tarzla ilgilenen benim gibi kişileri kendine hayran bırakacak doruktadır. Betimlemeler de onun öykülerinde bir diğer büyük kısmı oluşturur. Sadece basit bir olayı anlatırken başvurduğu bu yollar onu okutan etmenler olmuştur, benim için. Hikaye hakkında konuşacak bir şey yok. Tam anlamda bir olay öyküsü olmayışı olayın basitliği veya örgüsü boyunca tek düze bir yol izlediği anlamına gelmemiş, tam tersi Stefan Zweig'i Stefan Zweig yapan tahlillerle bize karakterin yaşadıkları anlatılmaya çalışılmış. Daha hikayenin başında, olayın sanki başka bir kişinin anılarıymış şeklindeki bir anlatımla başlayarak öyküye girmesi beni tam anlamıyla iyi bir hikaye okuyacağıma inandırmayı başardı. Hikayenin kahramanının yaşadıkları, kişinin kendi anılarıymış şeklinde anlatılması öykücülük adına oldukça iyi bir yol bence. Olayların sırayla gerçekleşmesi boyunca kahramanın yaşadıklarının etkisinde oluşturduğu kişisel tahliller, her ne kadar yazarın tahlilleri olduğunu bilsem de, beni oldukça farklı bir dünyayı tanımaya şevk etti. Hikayeyi büyük bir heyecanla tek seferde okuyup bitirdim ve hiçbir şeyin bu zevki bölmesine engel olmadım. Yeni bir dünyayı tanımak, yeni bir kişiliği incelemek; sadece keşfetmenin ve öğrenmenin verdiği zevk bir yana, hikayede verilmek istenen ama yazarın sakladığı gizli mesajla bu keşif olgusu çok iyi bir noktada buluşmuştu. Günahla başlayan, acıma ve iyilikle devam eden ve sonucunda bir yeniden uyanış, bir kendini tanımayla sonlanan bu hikaye benim için de uzun zamandır aradığım birkaç sorunun cevabı olmuştu. Benim için bu hikayeyi etkileyici kılan diğer bir yan da yazarın göndermeleri çok etkili bir biçimde kullanışıydı. Daha hikayenin başındaki 1. Dünya Savaşı'nda ölen bir süvari subayı arka planı ve hikayenin ileri kısımlarındaki Tannhäuser mucizesi muhabbeti yazarın bu hikayesindeki isabetli göndermelerinden sadece bir kaçı. Bence yerinde kullanılan göndermelerden daha etkili ve isabetli öykücülük öğesi daha yok bu dünyada. Bunların yanında yazarın dili etkin biçimde kullanarak oluşturduğu cümleler de oldukça hayranlık uyandırıcıydı. Bu kadar övdükten sonra elbette her hikayenin de yerilecek bir noktası olduğuna inanırım. Benim için de Stefan Zweig'in öykülerinde ortak bulduğum tek eleştirilebilecek nokta, öykülerini gerçek anlamda bütünsel bir ana fikre düzgün bağlarla bağlamaması. Her zaman okuyucunun yorumuna açık noktalar bırakan bir yazar. Bu hikayede de işin ahlak kısmına değinmeden sadece öykünün kahramanını bir hayat amacına bağlaması ve toplumsal mesaj vermekten uzak olması bazı kişiler için bir eksi olarak görülebilecek bir şey olsa da ilk kez bir hikayesinde böyle bir kısmın yoruma açık olması beni daha çok hoşnut etti. Yine de yan fikirleri havada bırakarak kısa bir şekilde öyküsünü yazması hevesimi kırdı, bunu itiraf etmeliyim. Çoğu yönüyle beni hoşnut bırakan bu hikaye bana çok heyecanlı bir 3 saat yaşatsa da kitabın bitmesinin ardından herkes adına çok büyük bir soru işareti bıraktı aklımda. Acaba yeteri kadar yaşıyor muyuz hayatı, doruklarında veya en dip yokuşlarında? Onur Mermer Sahte Kişiliğim: Gölgelerim Dört bir yanımı saran karanlığın içinde sıkışmıştım. Nefes alamıyordum. İnsan karanlıktan boğulur muydu? Boğulurmuş. Zaman geçtikçe karanlığa alıştım ve karanlığı incelemeye karar verdim. Kokladım. Benim gibi kokuyordu. Gözüm alıştıkça detaylı inceledim inceleyebildiğim kadar karanlığı. Bana benziyordu. Sonra üst üste gelen katmanları fark ettim. Daha doğrusu, üst üste gelen insan silüetlerini. Bunlar da bana benziyordu. Ellerimi kaldırdım neye benzediklerini görebilmek için. Göremedim resmen. Etrafımı saran, benim gibi kokan, bana benzeyen karanlık silüetlerden kendimi göremez olmuştum. Kendimi görememenin vermiş olduğu korkuyla kalbimin atışını fark eder oldum. Bir ayağından bağlanmış, uçamaya çalışan bir güvercinin kanat çırpınışları kadar hızlı ve çaresiz atan kalbimi. Korkmuştum çünkü bu üst üste binen karanlığın ne olduğunu anlamıştım. Hepsi benim gölgemdi, kendi gölgem... İnanabiliyor musunuz? Hiçbir yerden ışık vurmamasına rağmen çevremde oluşan gölgelerim. Peki ya neydi bu gölgeler? Nasıl oluşmuşlardı? Nefes almamı bile engelleyen kahrolası gölgelerin sebebini öğrenmeliydim. Kaynağını bulup yok etmeliydim, yoksa… Yoksasını düşünmek bile istemiyordum. Yavaş yavaş idrak etmeye başlamıştım etrafımda neler olduğunu. İnceledikçe her gölgenin ayrı bir karakteristik özelliği olduğunu keşfettim. Her biri ayrı bir anımın içindeki ayrı bir tavrımı, hareketimi veya da cevabımı temsil ediyordu. Ama neden? Neden kendi verdiğim cevaplar, takındığım tavırlar
olarak gören ve ona her daim hizmet etmekle yükümlü olduğunu zanneden sözde insanlar ise hâlâ akıllanmadı. Olan sadece binlerce kadının hayatına ve onların yakınlarına oldu. Kadına seçme ve seçilme hakkını veren ve dünyada gördüğümüz her şeyi kadınların yarattığını bize anlatan Atatürk’e ve bayramda elini öpüp bize para ve şeker veren büyüğümüze en büyük saygısızlık yapıldı ve hâlâ yapılmaya devam ediyor. Namus adı altında haksız yere öldürülen, “ölmek istemiyorum” sözüyle hafızalara kazınan Emine ‘Bulut’umuzu, Özgecan Aslan’ı, Şule’yi, Münevver’i ve daha binlercesini ne yazık ki aklımızdan çıkarıyoruz. Zaman unutmanın değil tekrar hatırlamanın, eğitmenin ve iyileşmenin zamanı. Her erkeğin destekçisi olan ve toplumun ilerlemesinde büyük rol oynayan kadınlara hak ettiği değerin fazlasını vermek boynumuzun borcu. İçimizdeki acıya eyvallah dememeli, o hissiyatı herkese aşılamalı. Bunu herkese empoze etmeli ve bundan ders çıkarmalıyız; kadınsız bir toplumda asla var olamayacağımızı kendimize dayatmalıyız. Bozkırın Tezenesi halk ozanımız Neşet Ertaş’ın da dediği gibi: “Kadınlar insandır, biz insanoğlu.” Sarper Göksal Gözdenur Doğru TAMAMLAYICI DUYU Müzik, keşfedilen bir icat mıdır? Böylesine eşsiz bir icadı hangi dâhi icat edebilmiştir? Müzik yapmaya kendini adamış bütün dâhileri kutluyorum ancak onlar müziği icat etmediler, müziği tamamladılar. Müzik, notaları kullanarak sesler bütününü oluşturan bir araçtan çok hislerimizin aynasıdır. Gözle görülmeyeni görünür hâle getirir, hislerimizle sesler arasında bir köprü görevini üstlenir. Bu eşsiz yardımcımız sayesinde hislerimiz bazen rüzgâra dönüşür, uğuldayarak bir şeyler anlatır. Bazen de bir çağlayana dönüşür, köpürmüş duygularımızı açığa vurur. Bir anne oluverir, sizi çocuğu gibi dizine yatırır; o anlatır dinlersiniz, siz anlatırsınız bazen de o sizi dinler. Kimimize göre de bir kaçış yoludur müzik dinlemek. Küçük bir sandal oluruz; gereğinden fazla açılmış, dalgalara kürek çekmeye gücü kalmamış. O zaman da müzik bizim kıyımız olur. Dalgaların beni yorduğunu düşündüğüm bir cumartesi akşamı Bilkent Senfoni Orkestrası benim kıyım oldu. Onlar sayesinde kıyıdaki bir banka oturdum. Arada kıyıda dolaştım. Yanımda çok sevdiğim bir insan… Aklımda bir film şeridi gibi beliren düşünceler; Ankara’ya gelmeden önceki hayatım, başlamadan beni endişelendiren sınavlarım, sarılıp uyumayı özlediğim annem… Bir de Gülfe belirdi. Üç yıl önce gözümün önünde kaybettiğim arkadaşım. Gülfe benim çocukluğumdu. Evimizin arka bahçesinde dört beş çocuk toplanır şarkı söylerdik, gitar çalardık. Küçük yaşımda başladım müziğin dizine yatmaya ancak hiç tek başıma yatmamıştım. Gülfe gittiğinden beri tek başıma yatıyorum dizine; saçlarımı okşuyor, bazen bana onun sesini hatırlatıyor. Hatırlatmasını istemediğim tek şey; o siyah arabanın onun gencecik bedenine çarptığı andaki ses. O ses de bir müzik miydi? Fren sesi müziğin sesi miydi? Ölümün sesiydi. Gülfe hayallerimizden vazgeçip sanki bulutlara doğru havalandı. Kısıldı o an tüm güzel sesler. Sessizlik, içi tarifsiz bir şekilde yakan bir müzik oluverdi. Bir anda yandı arka bahçe, gitarlarımız kırıldı. Müziğin tek bir dizi hep boş kaldı. Müziği tamamlayan sadece sanatçılar değil. Kavgalarımız, üzüntülerimiz, tüy ürperten en ufak bir his… Hepsi; bir şarkıyı besteleyerek, ya da bestelenmiş bir şarkıya söz yazarak müziğin tamamlanmasında çok büyük rol oynar. Hissettiklerimiz birer notaya dönüşür. Hayatın kendisi bir beste olur. Doğduğumuz andan ölene kadar orkestranın şefi biz oluruz. Elimizde baton; bazen hareketli, bazen düzensiz ritimler tutarız. Müzik sadece yanımızda da değildir. İçimizdedir aynı zamanda. Vücudumuzun muhtaç olduğu kanı pompalayan kalbimiz, içimizdeki orkestra şefi de o olur. Damarlarımız birer piyaniste ya da keman virtüözüne dönüşür. Bu sanat eserini hastanede bizi muayene eden bir doktorla veya göğsümüze yatırdığımız sevdiklerimizle paylaşabiliriz. Tıpkı hayatımızı bir sürü insanla paylaştığımız gibi. Bir sonbahar akşamı; sararmış yaprakların tepesine döküldüğü bir durakta otobüs beklerken yanımızda duran amcayla yoldan geçen arabaların sesini paylaşırız. Eve gideriz, bize kapıyı açan eşimizle zilin sesini paylaşırız. Etrafımızdaki her şeyle müziği paylaşırız. Yoksa müzik mi bizi birleştirir? Onu dinlerken kurduğumuz hayallerdeki insanları yanımıza getirir. Gitmek istediğimiz yere alır götürür bizi. İstediğimiz yemeği pişirir, yanına güzel bir de şarap açar. Bizi insanlarla, ülkelerle hatta yiyeceklerimizle kavuşturur. Onun sayesinde, bir daha muhtemelen göremeyeceğimiz duraktaki amcayla ortak bir anımız olur. Müzik, bizi önce hayata bağlar sonra da hayatın kendisine dönüşür ve bitmesini hiç istemeyeceğimiz ilginç bir yol olur. Müzik, işitme engelli bir insanın bile sahip olduğu bir duyu organı gibidir. O insan da hayatın bir parçası olur, müziğin kendisi olur. Attığı adımlarla, elini mutluluktan çırpmasıyla başka hayatların içinde müzisyen olarak yerini alır. Doğadaki her varlık bu döngüde birer müzisyendir. Müziği hepimiz tamamlarız, tıpkı onun bizi tamamladığı gibi. KAYNAKÇA -Bilkent Üniversitesi Senfoni Orkestrası (Sezon Açılış Konseri) KARANLIKTAN AYDINLIĞA Şef: Avi Ostroesky Soprano: Mojca Erdmann Tarih: 8 Ekim 2016 Bir İnsan Birçok Maske İnsanlara bir tiyatro oyununda veya filmde ne olmak istersiniz, diye sorulduğunda istisnasız herkes başkahraman olmak ister. Peki, kendi yaşam hikâyenizi konu alan bir filmde oyuncu olmak nasıldır? Her insanın hayatı film gibidir eğer tüm o sıkıcı anları çıkarırsak. Bu da bizi kendi filmlerimizin başrol oyuncuları yapar. Ne kadar farkında olmasak da hepimiz rolümüzü oynamaya hayatımız boyunca devam ederiz. Fakat böyle düşününce aklıma korkutucu bir soru geliyor: Davranışlarımızı, kişiliğimizi, karakterimizi biz mi şekillendiriyoruz yoksa elindeki senaryonun dışına çıkamayan oyuncular mıyız? Bizi biz yapan şeyler hayattaki rollerimizdir. Kiminin rolü çocuğuna âşık bir annedir, kimininki vatansever bir asker veya idealist bir yazar. Maskeleri yüzümüze geçirir ve rollerimizi oynarız. Toplum tarafından onaylanan ve takdir edilen davranışları sergilemeye özen gösterir, küçük düşürücü ve ahlaksız olarak tanımlanan, "rolümüze" yakışmayacak hareketlerden kaçınırız. İnsanın kardeşini sevmesi kadar doğal bir şey yoktur. Doğumuna tanık olduğun, başına bir şey gelmemesi için gözünü üstünden ayırmadığın, onu mutlu etmek için saatlerce oyun oynadığın kişi sana büyük bir sevgiyle beraber büyük sorumluluklar da getirir. Ben de evdeki en büyük çocuk olarak bu sorumluluğu uzun süre taşıdım. Geriye dönüp baktığımda ise bu rolün beni ne kadar etkilediğini daha iyi anlayabiliyorum. Kendin için bile endişelenmemen, özgürce şımarman gereken yaşta başkaları için endişelenmek ve onlara göz kulak olmak ya da her tartışmada ve çıkmazda olayı alttan almak zorunda kalmak insanın küçük yaşta olgunlaşmasına yol açar. Öfke, kıskançlık ve hatta korku gibi duyguları hissetmemeli, hissetsen bile dışarı yansıtmamalısın çünkü bunlar toplumdaki rollerimizin üzerimize yüklediği sorumluklardandır. İnsan kendine dayatılan rolleri reddedebilir mi? Bizler verilen rolleri oynamaya devam ettikçe, kendimizi dışarıya kusursuz göstermeye çalıştıkça içimizdeki zehir yavaş yavaş tüm bedenimizi ele geçirir. Sonunda kendine yabancı, toplum ve çevre tarafından şekillendirilmiş bir insana dönüşürüz. Yüzündeki maskeyi gerçek sanan bir yabancıya... Bazen ise gerçek benliğimiz ve roller çatışmaya başlar. Bir tarafta toplum tarafından takdir edilmek ve sevilmek istenen yanımız, diğer tarafta ise kendini sınırlayan her türlü zincirden kurtulmak isteyen yanımız sürekli bir kavga halindedir, ringdeki iki boksör gibi. Igmar Bergman' ın Persona filmindeki Elisabet Vogler gibi oyunculuk kariyeri boyunca çeşitli rollere giren birisi bile gerçek hayatta oynaması gereken annelik rolünü kabul etmeyebilir ve kariyerini bitirmeyi göze alıp, uzun süreli bir suskunluğa bürünebilir. Susmak, belki de oynanmak istenmeyen rollere karşı en büyük silahlardan biridir. Bizi istemeğimiz şeyler söylemekten, istemediğimiz davranışlarda bulunmaktan alıkoyar. Toplumdaki rollerimize uyarak yaşamaya devam edersek büyük ihtimalle iyi bir ailemiz, bizi seven arkadaşlarımız ve saygın bir meleğimiz olur ama bunlarla birlikte gelen bir şey daha vardır, o da içimizi yiyip bitiren pişmanlık duygusu. Çünkü insan yaptığı yanlışı ileride düzeltebilir veya başkasına yapılan bir hata affedilebilir; fakat gerçekleştiremediğimiz, yaşayamadığımız hayatlar için duyulan pişmanlık süreklidir. En azından geçmişe baktığımda ben böyle hissediyorum. Üzerime yapışan roller ve sorumluluklar yüzünden neleri elimden kaçırdığımı yeni yeni anlıyorum. Tam da bu nedenle zorla bize oynatılmaya çalışılan rollere teslim olmamalı, kendi hayatımızı ve kişiliğimizi adeta bir ressam gibi özgürce ve tüm hayal gücümüzle birlikte çizmeliyiz. Günümüzde kendimizi rollerimize o kadar kaptırmışız ki bir maskeyi çıkarıp diğerini takıyoruz. Bu rollerin görev ve sorumlulukları arasında boğulup, can çekişirken gerçekte kim olduğumuzu günden güne unutuyoruz. "Ben kimim?" sorusuna cevap arayan her insan, taktığı tüm maskeleri yüzünden çıkarmalı ve özünü yeniden keşfetmeli. Kendimizi tamamen keşfetmek mümkün olmayabilir. Fakat yine de bize hiç ait olmayan maskelerle yaşamaktansa, hayatımız boyunca tutkularımızın peşinden gitmeliyiz. Kaynakça Persona. Dir. Ingmar Bergman. United Artists, 1966. DVD. Burak Aydoğdu Mehmet Oktay Onbaşı #21501337 GERÇEĞİN PEŞİNDE Yaşadığımız evrende gerçek bir hayat mı sürüyoruz yoksa başka varlıkların, cisimlerin faydalandığı ya da zevk aldığı birer eğlence malzemesi miyiz? Soruyu şöyle sorsam daha iyi olacak sanırım: Ya bunca yıllık yaşamımızda fark edemediğimiz bir kurgunun tam ortasında yer alıyorsak? Ya tüm hayatımız başkalarının isteklerine göre şekilleniyorsa? Ya her şey büyük bir oyunsa ve biz bu oyunun yapaylığı içinde kendi gerçekliğimizi unutuyorsak? İnsan, bir ömürlük hayatı boyunca bu tür soruları defalarca düşünür, bu sorulara çeşitli yanıtlar bulmaya çalışır. Bu yanıtlar başka cevapların kisvesi altında olabilir. Mesela, hepimizin cevap aradığı yaradılış ve varlık sorularına din ile cevap bulabiliriz. Aklımızdaki soru işaretlerini bu şekilde giderebiliriz. Din şemsiyesi altında, soru yağmurlarından kurtulabiliriz. Burada önemli olan şey bu daimi şemsiyenin varlığına inanabilmektir. İnanmışsak, kurtuluşa zaten ulaşacağız demektir. Ama ya inanmamış, inanamamışsak? İnanmamaya sebep olarak birçok şey gösterilebilir. Ama hepsinin özünde, bazı kalıplaşmış doğruları mantığa uyduramamak yatar. Senin şimdi sorduğun sorulara, binlerce yıl önce bir cevap bulunmuştur ve bu cevabı tekrar sorgulamana sıcak bakılmaz. Sonuç olarak, inanmak yerine ısrarla sorgulamayı seçersin ve bu sana kuşkucu bir kişilik kazandırır. Bu kişilik, birçok yönden, insana büyük faydalar sağlar. Aklındaki soruları öyle hemen kabullenmeyeceğin gibi attığın adımlarda, verdiğin kararlarda da seni diğerlerinden farklı kılacaktır kuşkuculuk. Düşünecek, kafa yoracak, ısrarla olayların görünmeyen yönlerine bakacak ve dehşetle idrak edeceksindir; yaşadığın hayatın, çevrendeki insanların ve dünyanın yapaylığını. Tıpkı Truman gibi. (The Truman Show 1998) Bazı şeyler, düşünmekten, sorgulamaktan alıkoyabilir insanı: Küçükken geçirilen travmalar, unutulması güç yaşanmışlıklar; kuşkuya gerek duyulmadan yaşanmış mutlu anlar, güzel insanlarla birlikte geçmiş musmutlu zamanlar… İnsan gerçekten, yaşamının büyük bir bölümünde, önüne ne gelmişse sorgulamadan kabul etmiş olabilir. Ama o gün muhakkak gelecektir ve bir şeyler bizi rahatsız etmeye başlayacaktır artık: Evrenin hâlâ çözülememiş sırlarından, insanoğlunun karmaşıklığına; bu dünyadaki amacımızdan, içimizde gelişen ve değişen tarifsiz duygulara… Bir şey mutlaka çakacaktır kıvılcımı ve ondan sonra “cevap arama” süreci başlayacaktır. Truman, hayatının önemli bir bölümünü, yaşadığı adanın yapaylığından ve çevresindeki insanların sahteliğinden habersiz geçirmişti. Hergün geçtiği sokaklar yapaydı, yaşadıkları kurguydu, çocukluğundan beri tanıdığı insanlar, hatta annesi, babası ve karısı bile sahte kişiliklerdi. Yaşadığı adadan bunca sene boyunca ayrılmamasının sebebi ise çocukluğunda babasıyla çıktığı tekne turunda, yelkenlilerinin alabora olması ve babasının bu kazada ölmesiydi. Yani yaşadığı bir travma, Truman’ın bazı şeyleri sorgulamasına mani olmuştu. Fakat bir gün Truman’ın aklında bazı şüpheler uyandı ve o, ne pahasına olursa olsun gerçeğin peşinden gitti. Yaşadığımız dünya, Truman’ın küçük adasına çok benziyor aslında. Çevremizdeki insanlar, hatta en yakınımızdakiler bile sahte olabilir. Hergün içinden geçtiğimiz kalabalıklar, girdiğimiz ve çıktığımız binalar, bir şekilde temas ettiğimiz, duyumsadığımız her şey, büyük bir kurgunun parçası olabilir. Belki de başka bir gezegendeki varlıklar, içinde bulunduğumuz bu büyük şovu kahkahalarla izliyor. Belki de birileri hayatımızı istediği gibi yönlendiriyor ve biz bunun farkında bile değiliz; her şeyden habersiz, kendi küçük hayatımızı yaşıyoruz. Her sabah kalkıp bize verilen görevleri yerine getiriyoruz. Bizden beklenildiği gibi evleniyor, çocuk sahibi oluyor, yaşlanıncaya kadar çalışıp son 5-10 senemizi rahat geçirme temennisiyle yaşıyoruz. Ve tıpkı bizden istenilen gibi, tıpkı Truman’dan da istenildiği gibi, bunu hiç ama hiç sorgulamıyoruz. Doğrunun ve gerçeğin peşinden koşmuyoruz. Truman, ölümü bile göze alarak gerçeğin peşinden gitti ve onu elde etmeyi başardı. Sen, ben ve biz de bunu yapabiliriz. Önemli olan doğrunun ve gerçeğin varlığına inanmak ve cevapların peşinden koşmak… KAYNAKÇA Weir, Peter. The Truman Show. 1998. Paramount Pictures. Film. HANDE DAVUL İYİLİK, KÖTÜLÜK VE ÇOCUK Her insanın bir ‘karanlık’ tarafı olduğu gerçeğini yadsıyamayız. Fakat birçok insan içindeki ‘karanlığı’ vicdanıyla örtebiliyor, birçoğu ise sadece küçük bir çocuğun gülümsemesiyle... Çocuklar güldüğü zaman, içimizdeki mutluluk duygusu varlığını hissettiriyor bize. Onlar güldüğü zaman, umutlar yeşeriyor kalbimizin karanlık köşelerinde ve ısınıyor ruhumuzun soğuk adaları. En azından bu durum içindeki ‘iyi’yi saklayabilen insanlar için böyle. Peki sadece küçük bir dudak hareketiyle ya da tiz bir kahkahayla dünyayı kötülüklerden koruyabilen tek varlığa zarar vermek neden? Dünyanın birçok ülkesinde “çocuk istismarı” önemsiz gibi gösterilirken aslında toplum adına yaşanan tüm sorunlardan daha da büyük bir sorun. Daha ‘çocuk istismarının’ anlamını bile bilmeyen insanlar ile dolu bir dünyada bu duruma duyarlılık beklemek elbette ki bizim hatamız(!) olur. Vicdanıma, zihniyetime en önemlisi de kalbime sığmıyor çocukların canının yakılması; üstelik bilerek, isteyerek ve bilinçli olarak. Diyorum ki, bir çocuğun bilerek canının yakılması düşüncesi bile benim içimi acıtırken, kalbimin bir köşesinde ısıttığım vicdanıma buz kestirirken, nasıl oluyor da insan olmayı öğrenememiş zihniyetler buna cesaret edebiliyor? Bazen aklımın köşelerine sığmayan, bazen insanlığımı kör eden bir sorun çocuk istismarı, bazen de kendi içimde ‘iyi’ ve ‘kötü’ nün ne demek olduğunu sorgulatan bir sorun. Sanki bir suçmuş gibi hep ‘saf’ ve ‘iyi’ olmak ile nitelendirildim bugüne kadar çevrem tarafından. Bu yüzden hep içimdeki iyiliği sorguladım. Fakat büyüdükçe öğrendim ki benim ‘iyiliğim’ özümdendir, ama ‘kötülük’ o kadar çevremizdedir ki insanlara özlerini unutturmuştur. Ve öğrendim ki, diğerlerine uyabilmek için içimdeki özden sileceğim her parça beni sadece ‘korkak’ yapıyor. İşte bu durum insanlık dersinden nasibini alamamış insanların çocuklara nasıl zarar verebildiğini açıklıyor. Düşünün, ‘iyi’ olmaktan korkan bir toplumda ‘kötü’ olanların önünde hiçbir engel olur mu? Çocuklara kendilerini korumak için kötü olmak öğretilirken, dünyada iyiliği tekrar yeşertmek oldukça zor. Bu yüzden yasalara ihtiyaç duyuyorlar. Hem iyi olmaktan kaçıyor hem de kötülüğü cezalandırmaya çalışıyorlar anlaşılan. Fakat bu cezalandırmayı da çok iyi yapabildiklerini söyleyemeyeceğim. ‘Çocuk istismarı’ genel bir toplum sorunu iken, çocuk istismarının neler ile sınırlandırılabileceğine her ülke kendisi karar veriyor. Her ülkede ve dolayısı ile her yasada ‘bir çocuğa zarar vermek’ farklı tanımlanıyor. Ben bu sorunun hiçbir dilde, hiçbir vicdanda ayrı tanımlanabileceğini, sınırlarının hiçbir yasada farklı çizilebileceğini düşünmüyorum. On sekiz yaş altındaki her çocuğun psikolojik, fiziksel ya da cinsel olarak canının yakılması istismardır ve bunu yapan özünü kaybetmişlerin suçu, yasa ne olursa olsun ‘insanlık yoksunluğudur’! İnsanlar kötülüğün etraflarını sarışını izliyorlar. Özgür olmayı dilenen ruhlarını korkuya hapsediyorlar ve yasaları hapishanenin kilitleri yapıyorlar. İstendiğinde açılabilen, istendiğinde değiştirilebilen kilitler… Ve böylece ‘kötü’ insanların tabağına cesaret koyuyorlar kendi elleriyle. Benim ruhumda ise korkuya yer yok. Annem ve babam bana ‘özüme’ inanmayı ve ‘özümden’ gelen sesi dinlemem gerektiğini öğrettikleri için çok şanslıyım. Bana dünyayı ve insanları sevebilmeyi öğrettikleri için çok şanslıyım. İçimdeki ‘iyiliği’ hiç kimse ve hiçbir neden uğruna bastırmamam gerektiğini bana aşıladıkları için daha da şanslıyım. Anne veya baba olanların bile çocukların zarar görmesine ses çıkarmadığı bu dünyada on dokuz yaşımda onlardan daha duyarlı olmayı başarabilmek beni her geçen gün daha da cesaretlendiriyor. Artan kötülükler beni korkutmuyor, sadece cesaretimi besliyor. Siz, siz olun hangi ülkede yaşarsanız yaşayın, hangi yasaya uymak zorunda kalırsanız kalın asla bir çocuğun canının bilerek yakılmasına göz yummayın. Özünü dinleyebilmek bir yetenek değil. Sadece küçükken de öğrenilmiyor. Özünüz içinizde bir yerlerde yatıyor ve uyandırılmayı bekliyor. Dünyada her gün acı çeken binlerce çocuk sizin özünüzü dinlemenizi bekliyor! Bu yazıda herkesin birbirinden farklı kişiliklere sahip olduğunu ve tek bir olaya her bir kişiliğin farklı cevaplar vereceğini düşünerek başladım. Size bu kanıya nasıl ulaştığımı anlatayım;ben arkadaş çevremce çok sevilen komik bir kişilik olarak görülürüm ve arkadaşlarımın beni nasıl gördüğü benim acımdan çok önemli değildir aslında ama arkadaşlığa çok önem veririm ve bir insan mutlu olmak istiyorsa öncelikle biraz rahat olmalı.Rahatlıktan kastım başkalarının düşüncelerini gereğinden fazla dikkate almamaktan geçer bence, çünkü herkesin kendine has özellikleri vardır. Kendimden örnek verecek olursam mesela Doğukan adlı arkadaşım üşengeçtir ama gerçek bir dosttur, ben onun üşengeçliğinden rahatsız olmuyor muyum elbette oluyorum ama bu onun karakteristik özelliği olduğu için görmezden geliyorum.Siz de bence bu şekilde davranmalısınız,bazı şeyleri görmezden gelmek gibi rahat olmak gibi mesela. Rahat olmanın bir başka avantajı da yaratıcılığı arttırır,küçük detaylara takılmamanı ve olayın bütününü görmeni sağlar . Ders çalışmak istediğinde bir başkası senin hakkında kötü bir şey söylese dahi rahat kişi başkalarının fikirlerini takmadığından dolayı o işe kafa yormasını engellemez başkalarının ne söylediği. Yapman gereken bir iş olduğunda rahatlıktan dolayı kafanı hiç durmadan kurcalayan gereksiz sorular olmaz ve bunun sebebi sadece başkalarının kendine has olması değil,aynı zamanda senin de kendine has olmandır. Çünkü sen rahat bir kişilik olmaya karar verdiğin anda olaylar bambaşka bir hal alır. Çok basmakalıp ama dünyada insanlar neler ile uğraşırken Ayşe’nin şöyle yapmış olmasının Ahmet’ in şuraya gitmiş olmasının ne kadar gereksiz ve aynı zamanda saçma olduğunu bu tür söylentilere kulak asmadığında fark edeceksin. Benim fikirlerime göre küçük detaylara takılan insanlar genelde daha başarılı gözükürler ve bu başarının mutluluk getireceği düşünülür. Örneğin; rahat birisinin bir sınava çalışırken tüm detaylarla birlikte her şeye çalışması ile rahat birinin genel hatlarıyla çalışması gibi. Detaylı çalışan kişi elbette yüksek alır ancak hayatta da ders çalışması gibi detaycıysa bocalar, çünkü her zorluk mükemmel şekilde atlatılamaz! O dersleri yüksek detaycı kişi yarın bir gün özel sektörde kat ve kat daha zor bir görev verildiğinde detaylara her zaman olduğu gibi takılır ve o görevde bu detaycılığı yüzünden asıl amaca hizmet etmemeye başlar, oysa ki rahat bir kişilik aynı görevi aldığında o konu hakkında genel anlamda düşünecek zamanı diğer detaycıya göre çok daha fazla olur.Detayları halledemese bile genel amaca hizmet eder ki bu duruma şöyle de örnek verebiliriz, detaycı bir kişi çıkar der ki: İPhone tuş açıp kapama düğmesi sağ üstte olmalı,çünkü ele çok uygun oluyor, el açısına uyuyor veya telefona şıklık katıyor vs. Ancak genelde hiç kimse İ-Phone u açma kapama tuşu sağ üstte diye almaz. Çoğunlukla programı iyi olduğu için ve kullanımı rahat olduğu için insanlar alır. Bir de isim var ama ismi de yine açma kapama tuşu sağ üstte olduğu için yapmadılar.Büyük olasılıkla kullanımı rahat ve şık olması nedeniyle bu ismi yaptılar.Şöyle bir dönüp baktığımızda bu bahsettiğim şeylerin çoğunu bir detaycı yapmamıştır, bunların çoğu rahat kişilerin amaca uygun hizmet etmesi ile ortaya çıkmıştır.Bir diğer konu ise detaycıların mutlu olamaması:Detaycılar mutlu olamazlar, çünkü hiçbir insan her detayın üstesinden gelemez ve bu yüzden bir detaycı üstesinden gelemediği bir şey gördüğü anda takılıp kalır ve bu takılma onları rahatsız eder. Ancak rahat bir kişilik bir yere takılıp kaldığı anda bir başkasından yardım ister ki bu en akılcı çözümdür. Bir detaycı ben bunu niye yapamıyorum derken, rahat bir kişi benim bunu yaptırabileceğim veya bana bunun nasıl yapıldığını anlatabilecek Ahmet,Mehmet var diye düşünür siz de düşündüğünüzde rahat kişinin yaptığı daha mantıklı değil midir? Çünkü insan tek başına hiçbir şeydir.Birlikte bir şeyler başarabiliriz, aynı karıncalar gibiyiz; tek başımıza olsak aynı anda hem telefon hem bir bina hem bir lamba hem bir ekmek elbette yapamazdık ve rahat bir kişilik gerçekten bunun farkındadır ve yapamıyorum diyerek bu duruma üzülmeyeceği için, bu onu detaycıya göre hayatta çok daha mutlu yapar. 25 Kasım 2014 YALNIZLIĞIN KARANLIĞI (Minik Bir Mektup ve Ötesi) “Her şey geçiyor. Hiçbir şey geçmese de.” (Özlü, 1993:49) Dipsiz bir kuyuya hapsolmak gibi. Kafanı kaldırıp baktığında gökyüzünü görememek, ağzını açtığında nefes alamamak gibi. Bir şeyler karalamak için oturduğunda başını ellerinin arasından kurtaramamak gibi. Bu yoğun yalnızlık dürtüsü niye yazarları en sert biçimde vuruyor bilmiyorum. Belki de yalnızlıktan dolup taşıyor olduğumuz içindir. Ya da kelimelerle öyle ağırlaşmışızdır ki, yolun geri kalanında bize yürümemizde yardım edecek kimseyi bulamamışızdır. Tek başımıza sürünmek, bizi sürükleyecek birini bulmaktan daha adilane görünür. Çekilecek meret değil aslında şu yalnızlık da gelip hepimizin sırtına oturuyor işte bir biçimde. Kimimize daha şişmanı, kimimize daha neşelisi denk geliyor sadece. İnsan olmanın ilk kuralı buna alışmak belki de. Sonra da yokmuş gibi davranıp yalan söylemek kendimize. “Yaşamak isteyenleri, yaşamak istemeyenleri özlerken, severken, sevilirken, sevişirken, hep yalnız değil miyiz?” (Özlü, 1993:12). Eh, sanırım Tezer Özlü’mün de dediği gibi, gerçekten öyleyiz. Çok mu konuşuyorum yine? Şu bilgisayardan yazma işine alışamadım sanırım. Eski kafalı adam olmak zor, elinden kâğıdı kalemi alınca tüyleri yolunmuş kaza dönüyorum vallahi. Editör de tutturdu, ay sonuna yetişecek diye. Canım yazarları sıkıştırdığında nerede görülmüş sonunda etkili, vurucu bir ürün çıktığı? Yazar dediğin sessizliği sever. Şöyle hop biraz uzaklaşacak etrafından çekilecek köşesine, oh, ondan sonra biriktirdiği hikâyeleri yazsın dursun. Değil mi Tezerciğim? “Yazarken, öykü anlatacak değilsin. Çevre öykü dolu. Her insanın her günü öykülerle dolu.” (Özlü, 1993:13). Hah, yahu sen benden güzel söyledin. Zaten senin kelimelerini kıskanmaktan yazamaz oldum ya son günlerde, hadi bakalım, hâlimiz hayra alamet değil. “-Çok kötümser bir yazardı, diyor. -Yazın kötümserlikten doğar, diyorum.” (Özlü, 1993:104). Ben senin gibi bakamıyorum canım Tezerim, ilk defa yazma konusunda. Yalnızlık ve yazmak konusunda hemfikiriz ancak iş karamsarlığa, kötümserliğe geldi mi bir dur diyorum ben orada. Evet, çoğu büyük yazarın eseri kötümserliğin lifli elleri altında yumuşacık, sunulmaya, yenilip yutulmaya hazır olmuştur; ancak ben yazarların içlerinin de öyle olduğuna inanmıyorum. İçlerindeki o mini minnacık kendilerine ait dünyada mutlu olduklarına inanıyorum. Huzuru bulduklarına. Yazdıkça içlerinin açıldığına, yüklerinin hafiflediğine. Gözümün önünde hep şu sahne beliriyor, ne zaman bu konu hakkında düşünsem: kapkara bulutlar, koyu renk bir denizin üzerinde toplanıyorlar. Fırtına geliyor belli. Bulutların tam ortasında ise bir parlaklık. Sarımsı bir aydınlık. Yayıyor bulutları etrafa. Fark ediyoruz ki gelen fırtına değil, giden fırtına. Çok mu romantik bakıyorum bu aydınlanma, içinin 25 Kasım 2014 ferahlaması olayına Tezerim? Sen sevmezsin pek böyle beylik lafları ama ne yapayım? Yapyaşlı adamım dedim, geçiyor bu işler artık benden sanırım. Belki de geçmiyordur, ha, ne dersin? Baktım da bir yazımın başına; hakikaten bir karamsar, boğucu. Ama ne olmuş ilerledikçe? Açılmışım, mutlu olmuşum. Seni hatırlamışım, sana yazmışım. Üçkâğıt mı yaptım acaba sonunu böyle bağlayayım, haklı çıkayım diye? Ya da gerçekçi bir haklılık mı bu benimkisi? Bunun kararını sana bırakıyorum canım, hakkımda ne düşünmek istersen. Nasıl düşünmek istersen. Hani yazmışsın ya, “Bugün, hem insan sıcaklığını, hem de sevgiyi yalnız kendi içimde taşıyorum. Yani sevgisizim. Ve soğuk.” (Özlü, 1993:25) diye, buna katılmaya gönlüm elvermedi ama reddetmeye de beynim. Sürükledin beni kararsızlıkların dehlizine, en karanlığına. Ne yapacağım, ne düşüneceğim ben şimdi, söyler misin bir bana? Bir bakıyorum orası haklı, bir bakıyorum ertesi, arkası haklı. İki kolundan çekiştirilen bamya ağacı gibiyim. Bu nasıl benzetme canım ciğerim dersen de, o ben de kalsın deyip gülüp geçeceğim. Yazmayı bırakmalıyım sana. Gidenin ardından yakılan ağıtlarımı bıraktığım gibi. Bu son mektubu da bastıracağım. Bir gemi yapacağım ondan sonra. Yavaşça da bırakacağım soğuk bir cumartesi günü denize. Sana ulaşması umuduyla. Umut dediğin bir ekmek kırıntısı kadar, en aç çocuğu bile doyuramayacak olan. Hayır hayır, düşmüyorum karamsarlığa. Direneceğim o boşluğa. Senin için direneceğim. Senin gözünden baktığım şu dünyaya biraz da kendi ışığımı katmaya çabalıyorum şimdilik sadece. Parlaklığın yuttuğu bir gri olamasam da, yumuşattığı bir kırçıl olmaya çalışıyorum. Sadece senin ve izlerin için. Haydi, kal sağlıcakla, huzurla. DAMLA TANOL TURK 102-10 Kaynakça: Özlü, Tezer. Yaşamın Ucuna Yolculuk. İstanbul: Yapı Kredi Yayınları, 1993. Anıl AKKÖSE / 21001920 NEKAHET Heves, bekleyiş, kırgınlık ve kabulleniş… Hevesin ve bekleyişin yüzü ne kadar umuda dönükse, kırgınlığın ve kabullenişin yüzü de o kadar mağlubiyete dönüktür. Umudun gerçeğe dönüşmesi zaferse tabii… Belki de hayatın denklemini kazanmak ve kaybetmek üstüne kurmakla, umudu baştan zaferle eşleştirmekle hata yapıyoruzdur. Zaten bir süre sonra heves, bekleyiş ve kırgınlık sürecini üst üste yaşarsa insan, mağlubiyete odaklanıp pek de umuttan yana kullanmıyor tercihini. Hevesi ve bekleyişi sürekli es geçip hep kırgınlık durağında depresyonda bekliyor. Her koşulda umuda tutunanlara hep özenmişimdir. Ben hayat denkleminde kırgınlık durağında fazlaca oyalananlardanım. Nekahet dönemim yıllarca sürebilir. Her düşüncemde kırgınlık yaratan olayların detayları belirginleşir zihnimde. Bejan Matur’un Aşk / Olmayan kitabın okurken heves kısmını acemice okuyup “bekleyiş” kısmında takılıyorum. Onun da ucundan umutla değil de daha baştan kırgınlıkla tutarak şu dizelerin altını çiziyorum: “Ve ‘beklemek Bir humma’ Evet!” (Matur, 2016) Beklemek bir humma çünkü galibiyeti ön görmeyenler bir an önce bed kaderleri ile yüzleşmek isterler. Çünkü mağlubiyet tez canlılığı diye bir şey vardır. Çünkü benim gibilerin bekleyişi bile bir önceki nekahet döneminin sonuna rastlar. Tam iyileşmek mümkün olmadan elim cebimde yeni hayal kırıklıklarını karşılamaya hazırlanırım. Anıl AKKÖSE / 21001920 Hevesi boş veren, bekleyişi hazır bir kırgınlıkla dolduran, kırgınlıkta hemen mağlubiyet rüzgârına kapılan bir yapım var. Benim gibilerin meselesi kabullenme dönemiyle. Yolun sonunu içselleştirememekle. Zira kabullenmek nekahet dönemini bitiren bir şey. Bir yaranın kapanması için yara izini kabulleneceksin. Yoksa hep aynı yeri deşer, açık yaraya bakar durursun. Kimisi kendine kastla açıklar bu durumu. Oysa açık yaranın ömrü uzadıkça yenilerinden korunuyor gibi oluyor insan. Bir yanılsama diyelim. Bir şeyle meşgulken başka bir şeyi düşünmezsin gibi. Geçirdiğim bütün nekahet dönemlerine geri dönüyorum kitapla. Hiçbirinin sonlanmamış olduğunun farkına varıyorum. Resmen birbirlerinin soyundan çoğalıp durmuşlar, içimde umutsuzluk hanedanlığı kurmuşlar. “Kabullenmek” tek bir şiir kitabıyla olacak iş değil elbet. Bir kere tutucu olur nekahet dönemini uzun yaşayanlar. Saplanıp kaldıkları duygu bataklıkları çoktur. Sanki o duygular zarar vermiyormuş gibi hayatlarına vazgeçemezler. Üzücü bir olayı erken atlatmak geçmişe saygısızlıkmış gibi sımsıkı sarılırlar kötü hatıralara. Tutucuyum. Üzülerek fark ediyor ama silkelenemiyorum Bu defa şu dizelerin altını çiziyorum: “Bir bağlılıksa bu Geçmişedir. Çocukluğun tamamlanmayan Anılarına.” (Matur, 2016) Yaş bir zemine yaslanmak gibi. Sırtını dayıyorsun seni tutuyor, ama ıslanıyorsun. Başka yaslanacak bir şey yokmuş gibi vazgeçemiyorsun da… Anıl AKKÖSE / 21001920 Bir zaman makinesi icat olsa gelecekle işi olmaz benim gibi tutucuların. İlla geçmişe gidip orda halletmeye çalışırlar meselelerini. Her kırgınlıkta başa sarar geçmişin tünelinde kaybolurlar. Geleceğin kapısını zorlamazken mazinin kapılarını aşındırırlar. Geçmişe saplanıp kalmak şimdiye sitemi çoğaltıyor oysa. İnsan kırılgan tarafını ne kadar parlatırsa güçsüz tarafını o kadar görür oluyor aynada. Sonra umut için yeteri kadar sağlam olmadığına karar verip daha en baştan olumsuz düşünmeye başlıyor. Ve bu kısır döngü hiç bitmiyor, nekahet dönemi sonlanmıyor. Ne iyi ne kötü ama zayıf bir ruh hali… Bir türlü bitmek bilmeyen bir iyileşme dönemi. Kitabı kapatırken çelimsizce de olsa yeni adımlar atmaya karar veriyorum. Pek umut aşılayan bir kitap olmasa da öyle ya da böyle kabullenişin önemini kavradığımı hissediyorum. Geriye dönüp bakıyorum ne kadar tutucuysam o kadar hüzün kokan dizenin altını çizmişim. Kararımın arkasında durup kitabı rafa kaldırmadan altını çizecek hüzün kokmayan, geçmişi çağrıştırmayan dizeler bulmaya karar veriyorum. Ve tabii kitabın “Kabulleniş” bölümünde buluyorum aradığım dizeleri “: “İyileştim! İyilik kayasının üzerinde Kâinatla konuşarak İyileştim. … Derken kâinat duyuyor beni Yürekle birleşiyor zaman kırıkları Ve toz her şey. Toz ve başlangıç.” (Matur, 2016) Anıl AKKÖSE / 21001920 Kaynakça Matur, B. (2016). Aşk/Olmayan. Everest Yayınları. Şilan Dağlar Göç HER ŞEYİN SIĞINAĞI Bir özgürlük türküsü en güzel nerede haykırılır? Bir umut en iyi nerede nefese katılır? Bir sır hiç yadırgamadan kime verilir? Nereye sığınılır? Beklerken bir umudu, kendimizi değiştirmeye çalışırken, değiştirirken kendimizi ve çevremizi, cesaret verirken kendimize, durup her şeyi düşünebilecek gücü verimli bir yalnızlıkta bulurken, kendini dinlerken işte, savaşırken kendinle belki de, korkusuzluğu öğrenirken, yaşamaya tutunurken ne verebilir insana kollarını, mağaralarını, tüm varlığını? Nasıl verebilir? Hem de koşulsuz, hem de rüzgârla… Ne verebilir? Benim sığınağım kökenlerimin geldiği yer olmuştu. Kendimi en güzel her yaz Tunceli’ye gittiğimizde, dinleyebilirdim. En rahat orada çare bulurdum dertlerime sanki. Tunceli’de her temmuz ayında doğa kültür ve barış festivali kapsamında Dersimli sanatçılar şarkılarını söyler, atölye çalışmaları düzenlenir, alt müzik gruplarına bir şans verilir, şiir okumaları yapılır, paneller olur, el yapımı eşyalar, kıyafetler, Dersim spor forması satan pazarlar kurulurdu. Avrupa’daki şarap, bira festivalleri gibi olurdu. Her yer cıvıl cıvıl ve her şey doğanın eşliğinde olurdu. Geçen yaz ülkenin her zamanki karışık durumu daha da karmaşık, korkunç ve tehlikeli bir hal alınca yıllardır yapılan festival iptal edildi. Dersim’e yalnızca bu festival için gitmiyorduk elbette, ama denk düşüremedik ve gidemedik maalesef. Bu gidemeyiş bendeki özlem duygusunu çok açığa çıkarmamıştı. Ta ki Bejan Matur’un ‘’Son Dağ’’ kitabını okuyana kadar… Dağ neydi? Dağlar neydi? Şu Dersim’in Dağları… Şu Dersim’in Munzur’a karışan, umut olan, yaşam olan, cesaret olan, sığınak olan dağları… Neydi? Dağ Matur’a göre evdi, yuvaydı, acıydı, umuttu, göçtü, yoldu, sırdı, sırdaştı, sığınaktı, şefkatti, huzurdu, sükûnetti, sessizlikti, aşktı, korkuydu, korkusuzluktu, inattı, yaşamanın inadıydı, sevinçti, kardeşlikti, bekleyişti, geçmişti, yenilikti, değişimdi, dönüşümdü. ‘’Bir dağ hayal etmiştim/Kelimeleri bir Tanrı gibi kucaklayan/Bizi göğsüne bastıran bir dağ’’ (Bejan Matur/Şubat 2015/17) dizeleri bana yeniden hatırlatıyordu o eşsiz Dersim Dağları’nın misafirperverliğini. Şehir bu dağların içinde kurulmuş yani şarkıdaki gibi ‘’Dersim dört dağ içinde’’ ve zirvesine ulaşmak için yaklaşık iki saat süren güneşin bizi kavurduğu bir yolculuk yapmıştık daha öncesinde. Matur’un tam olarak bahsettiği yuva burasıydı işte. O ulaştığımız zirve. Birçok gerillanın evi, sığınağı, sırrını gizlediği, aşkını sakladığı, umudunu büyüttüğü, özgürlüğünü hayal ettiği büyülü bir zirveydi. Oradayken sanki sloganlarını, silah seslerini duyabiliyordum. Matur Gölge(18) şiirindeki dizelerle tam olarak hissettiğim şiddetli duygulara tercüman oluyordu. Gerçekten bu hissiyatın bir açıklaması, karşılığı kelime olarak zihnimde oluşamıyor hâlâ. Belki de bir şeylere tanıdık olmak ama sahip olmamak gibi bir şeydir. Bilemiyorum. Dizelerse şöyle:’’Bu dağ başında bulduğumuz hüzün/Bizim değil/Geçmişin…’’ ve bu dizeler dağların taşıdığı izleri anlatıyordu bana. Tıpkı o zirvede yankılanan sloganları duyduğum gibi yüzyıllardır hatta bin yıllardır o dağın oluklarına işlemiş acıları, hüzünleri, göçleri de duyar gibi oluyordum. Benim değil hiçbiri. Hepsi geçmişin. Ama hissediyorum işte. Derinden hissediyorum hem de. Matur dağın biriktirdiği acıyı öyle ona ait gibi anlatmış ki, o acılar benim de oluyor, sizin de oluyor. O acılar bizim de oluyor. Tam olarak da şu dizelerle açıklıyor aslında şairimiz kendini : ‘’Bir acı yaşandıysa/ Kelimeler aynı kalır.’’(Bejan Matur/Şubat 2015/31) ‘’Kime gideceğiz,/Hangi sözle anlatacağız acıyı,/Hangi dilde bağışlanmayı dileyeceğiz?’’(Bejan Matur/Şubat 2015/35) ve bu dizeler acının algısına farklı boyutlar katıyordu. O dağda iliklerime isleyen bir yas vardı evet. Bir mağduriyetten doğan acı sonra acıdan doğan kanlar, silahlar, haykırışlar, kayıplar, bekleyişler, ölümler de vardı evet ama sonunda umutlar vardı yine. Hep umutlar var. Kayıpların yol açtığı eksiklikler vardı dağlarda ve yitirmişlikler ve bitirilmişlikler. Bu eksiklikleri kederle tamamlamak yerine Matur ‘’acıyı bağışlamayı’’ sunuyor elimize bir umut olarak. Affetmek zor ama derin bir rahatlama veriyor insana diyor sanki. Acının dilinin aynı olduğunu yazdığı gibi, ortak hüzünlerimiz olduğu gibi ortak sevinçlerimiz de olabilir umudunu aşılıyor bana şiirleri. Matur için ‘’dağ’’ sözcüğü hem alegorik hem de gerçek anlamda çok fazla karşılık bulsa da yine beni çok etkileyen diğer anlamı ‘’ışık’’ olmuştu. ‘’Çünkü dünya göğüne bakmayan/Yürek kararır.’’(Bejan Matur/Şubat 2015/38) dizeleri o dağın tepesindeki uçsuz bucaksız mavinin sanki beni alıp başka dağlara hatta başka dünyalara götürdüğünü hayal ettirdi yeniden. Sıcak bir yaz gününde, kavuran bir güneşin altında da olsam, o dağın başındaki o ışık ve o aydınlık yeniliğin en güzel rengini yüreğime işletebilmişti. ‘’Son Dağ’’ diğer dağlar gibi kucaklayıcı ve her duyguyu bulabileceğiniz bir şiir kitabı ve size tavsiyem bir dağın zirvesine çıkıp okuyun bu kitabı. Yaşayarak okuyun. Size ait olmayan ama sizin de bildiğiniz duyguları hissederek, yaşayarak okuyun bu kitabı. Bir Tadımlık Fransa /Aix Bu geziyi güzel hale getiren Kaptan Tur Şirketi’nin biricik üyelerine hitaben… Kaptan Tur Şirketi üç elemanı ve bir onur konuğundan oluşan, içinde aşçısından tutun da şoförüne ordan tutun tur rehberine ve oradan da “ko-pilot” ve tercümanımıza kadar donanımlı ve içinde beni de bulunduran bir şirketti. Bu arada aşçı annem, şoför babam, tercümanımız ve yerlerimizi ayırıp ko-pilotluk yapan abim ve elini sıcak sudan soğuk suya koymadan adeta gezerken rahatlığın battığı bir onur konuğuydum bu ekibin. Bu yüzden onlara ve Türk ekonomisini bu hale getirenlere teşekkürü bir borç bilirim… 1 Euro=2.80 TL… Uçaktan iner inmez Marsilya’nın kuvvetli ve soğuk rüzgarları karşılamıştı bizi. Ama tatile çıkmıştık bir kere, geri dönüş olamazdı. Havanın sıcak olması lazımdı ve öyle de oldu -dona dona kendimizi inandırdık-. Havaalanından iner inmez randevu aldığımız araba kiralama acentasına gidiyorduk. Yolda giderken annemin nedense arkada kaldığını fark edip arkamıza baktık. Yolun karşısında annem euro buldum euro buldum diye bağırıyordu. İki euro için bu kadar bağırış değer miydi diye düşünürken annem elinde 50 euroyla geldi. Tabii Anadolu çocuğuyuz; euroyu üçle çarpıp bunun Türkiye’de yolda 150 tl bulmak gibi bir şey olduğunu kavrayınca, parayı hemen gerçeklik testine tuttuk. Her ne kadar euroyu güneşe tutunca Atatürk’ü göremesek de yine de paranın sol köşesine sıkışmış birinin varlığı bizi sevindirmeye yetti. 15 dakkalık beklemeden sonra kimsenin gelmediğini görünce, e biz de napalım, çöktük paraya. Sonra atladık arabamıza ve yürüdük ilk durağımıza: Aix… Aix Fransa’nın küçük mü küçük, şirin bir şehriydi. Eski bir kasaba olmasına rağmen son derece şık, içinde nostaljik kafeleri ve tertemiz sokakları barındıran, genç ve yaşlı kesimin uyumla yaşadığı bir şehirdi. Bu küçük şehirde üç üniversitenin olduğunu ve dolayısıyla şehrin üçte birinin öğrencilerden oluştuğunu öğrendik. O kadar öğrencinin bulunduğu şehirde, ne bir taşkınlık, ne bir çoşkunluk vardı. Bizde olsa tüm şehri hababam sınıfına çevirirlerdi diye aklımdan geçmedi değil. Diğer şehirlerdeki gibi bu şehirde de dikkatimi çeken ilk unsur ağaçlardı. Genellikle okulların bahçelerini veya şehrin caddelerini süsleyen bu ağaçlar, ellerini açmış yaratıcısına adeta yalvarır gibi duruyordu. “Ey yaratıcı, bak kış geldi dımdızlak kaldım, bana eski gücümü kuvvetimi ver. Gençken yanımda olup, benim güzelliğimden esinlenip bana şarkılar besteleyen arkadaşlarım gelmez oldu. Sen beni gör; bu aciz kuluna tekrar yeşermeyi nasip et.” dercesine hüzünlü ve yalvarır duruyorlardı. O ağaçlar ki kuşlara meyvelerinden ikram eden ve onların üzerinde gezinmesine izin veren ağaçlardı. Ama ne yapsalar da yine yeterli olmuyor, kuşlar yine o gagalarını ağaçların gövdesine vura vura, içlerinde kendilerine ait barınak yapıyorlardı. Kuşlara gerek barınak olan gerekse meyvelerinden veren ağaçların bu durumunu görünce, besle kargayı oysun gözünü cümlesinin bir ağaç tarafından söylenmiş bir atasözü olduğu kanısına vardım. Şehri şöyle bir turladıktan sonra, gezmeye çok alışık kimseler olmadığımızdan, oturup bir şeyler içme teklifi sundum. Evet, her şey benim kaşınmamla başladı sevgili okur. İzlenimlerime ara vermek için bir kafeye oturup, güneşin batmaya yaklaştığı vakitlerde sıcak çikolata siparişi verdik. Gelen siparişler sonucu tur rehberimiz, bu sıcak çikolatanın sıcak çikolata değil aksine yemekhane çorbası soğukluğunda olduğundan hayıflanıyordu. Tam bu sırada şoförümüzün içeceğinin tadına bakan ben, geri çekilirken bütün o sıcak çikolatayı pantolonuma dökmeyeyim mi! Benim suçum yok sevgili okur; 10 santim bardağa 2 km’lik kaşık koyarsan, o kaşık yerinde durmaz bulunduğu bardağı mancınık gibi fırlatır.Neyse efendim, kısacası ben tadını tüm bedenimde hissettim bu içeceğin. Annemse Nasreddin Hoca edasıyla, “Buz gibi sıcak çikolata getirmişler diye hayıflanıyordunuz, ya sıcak olsaydı ?” derken annelerin nasıl her olayı hayra yorabileceğini bir kez daha görüyorduk. Mekandan kalktıktan sonra haliyle ekibimiz pantoloncu aramaya koyuldu. Bense geri kalan iki saat boyunca soğuk soğuk esen havada, tenimin ıslak pantalonla olan temasını azaltmak için pişik gibi bacaklarımı aça aça gezdim. Ne güzel izlenimlerimi yazacaktım, gel gör ki elin şehrinde bile AVM arar olduk. Bir Türk olarak kendi silahımızla vurdular bizi. Kısacası yazıma meze ararken, meze oldum sevgili dostlar. Neyse efendim birkaç yere girip çıkmamız sonucu en sonunda pantolon ve iç çamaşırı bulduk. Evet, donuma kadar ıslanmıştım. Ve tahmin edin ne kadar tuttu? Böylelikle yolda bulduğumuz para gitmiş oldu. Ee neymiş haydan gelen huya gidermiş. Ertesi sabah uyandığımızda, baş aşçımız kıpır kıpırdı.E haklı kadıncağız, nasıl heyecanlanmasın. Bugün şehrin pazarına gidecektik. Alt tarafı iki maydanoz için ne bu heyecan dediğinizi duyar gibiyim. Sakın ola demeyin, çünkü şehirleri şehir yapan pazarlarıdır. Pazarlarında görürsünüz bu şehrin size neler sunabileceğini, insanlarını, güler yüzleri…Şehrin potansiyelini görürsünüz, içindeki renkliliği, çoşkusu ve neşesini..Pazarlarından eğer bir şey alamasanız bile, şöylesine bir turladıktan sonra eve götüreceğiniz bir pazar çantası dolusu huzur ve mutluluk vardır; kilosunu bedavadan aldığınız. Otelimizden çıkıp pazara vardığımızda bir de gördük ki, benim çikolata döktüğüm yerde şimdi çiçekler açmıştı. Çiçek pazarı, şehrin meydanlarından birine kurulmuştu. Az ilerde, yokuş aşağı doğru yürüyüp bir diğer pazara girdiğinizde ise burasının bambaşka bir yer olduğunu farkettim. Bu pazar, turşudan tutun ekmeğe, sebzeden tutun değişik şekerlemelere kadar insanların temel ihtiyaçlarını karşılayabileceği şeylere sahipti ve haliyle çiçek pazarından daha fazla uğrak alanıydı. Dün sakin olan bu şehir, yeni kurulan pazarıyla birlikte benim için yepyeni bir kimliğe kavuşmuştu. Türkiye’dekinin aksine esnafların çoğunluğu bayanlardan oluşuyordu ve gözlemlerim sonucu anladım ki bu bayanlar güler yüz testine tabi tutulmuş ve kazananlar burda standındını açmaya hak kazanmıştı. Evet, hepsi güler yüzlüydü ve peynirlerinin, zeytinlerinin veya her ne satıyolarsa satsınlar sattıkları şeylerin tadı esnafın güler yüzünden geliyordu. Çünkü o tatlı yüzü gören yiyecek de sahibini utandırmamak için, içinde sakladığı aromayı gelen müşterilere sunuyordu. Pazarda her türlü renkliliği bulmak mümkündü. Bir tarafta bir grup müzik çalarken, şeker satan esnaf onlara uyumlu dans ediyordu -veya bana kur yapıyordu çözemedim- , diğer tarafta minik bir dostumuz; sütün verdiği ağırlığa ve pazarın verdiği huzura yenik düşüp bayılmıştı. Ben tam huzuru bulmuş, emeklilik planlarını yapmışken, bir anda tur rehberimizin “Hadi artık toparlanıyoruz, gitme vakti geldi.” dediğini duydum. O an dünya başıma yıkılmıştı çünkü yeni elde ettiğim huzuru geri kaybetmek bir çocuğun oyuncak arabasını kaybetmesiyle eş bir acıydı benim için. Ama sonra bulduğum huzuru gömdüm toprağa ve giderken söz verdim bir daha geleceğim adına. Sonra tek bildiğim kelimeyle haykırdım dağlara taşlara: “Au revoir”… Hulusi Kaptan Oğuz Çetinkaya 21702572 TURK-102-23 OKUMANIN BÜYÜSÜ Hepimiz okuruz, kimimiz düşünceleri kimimiz gazetedeki bir haberi kimimiz ise benim de yaptığım gibi kitapları. Kitaplar bana göre bu hayatta Allah’tan, ailemizden ve sevdiklerimizden sonra sığınabileceğimiz, sırtımızı yaslayabileceğimiz ve asla bize küsmeyecek olan yoldaşlarımızdır. İlerlediğimiz bu aynı yolda durakları ve gideceğimiz rotayı biz belirleriz (bazen her ne kadar bizi alıp sürükleyip bir uçurumun ağzına yahut deniz dalgalarının melodisini duyduğumuz bir sahile atsalar da :D ), aslında benim için okumayı vazgeçilmez yapan da budur. Çünkü üniversiteye gidinceye kadar mecburi olarak gördüğümüz dersler üzerinde en ufak bir müdahele hakkımız bile bulunmazken kütüphanelerden dilediğimiz konudaki kitabı sayfa sayısı farketmeksizin alıp inceleyebiliriz. Ayrıca bu güzel eserler yalnızca kitaplarla sınırlı değildir. Dergiler, çizgi romanlar, makaleler ve bunlara benzer yüzlerce çeşitteki yapıt masumane bir şekilde tozlu raflarda okunmayı beklemektedir. Okumak her ne kadar kolay bir eylem gibi gözükse de özünde altı harften çok daha fazlası yatmaktadır. Kitabımız Kuran-ı Kerim’den yola çıkarsak Allah’ın bize gönderdiği bu özel kitapta ilk ayet türkçe anlamıyla “Oku!”dur. Yaratıcımızın bizden en başta okumamızı istemesinin bir hikmeti olduğu gerçeği inkâr edilemez. Şimdi zamanda biraz yolculuk yapalım ve haydi ilkokul 1. Sınıfa dönelim, bir bayram havası var ortalıkta o da ne? Biz ve arkadaşlarımız hayatlarımızda ilk kez takılmadan,durmadan ve anlayarak okuyoruz. Heceleme aşamasını geçmiş, afişleri kaldırıp atmıştık. Evet bunun adı “okuma bayramı” hepiniz aşinasınız biliyorum. Pastalar kesilir, madalyalar takılır, yeni kitap setleri alınır ve 7 yaşındaki çocuklar okumanın verdiği bu çılgın heyecan içerisinde doyasıya mutlu olur. Küçüklüğümüzden itibaren bu derece önem verdiğimiz okuma aktivitesinin hayatımızdaki yeri bir yapbozun son parçası gibidir, nasıl o olmadan hiçbir anlamı yoksa kalan parçaların okumak da böyledir. Yaşantımızı tamamlar, yiyeceklerin karnımızı doyurması gibi okumak da ruhumuzu doyurur. Hatta size güzel bir haber vereyim isterseniz dünyadaki tüm kitapları okuyun yine de çatlamaz ve obez olmaz ruhunuz merak etmeyin. Okumak sanattır deniliyor kitabın başlığında da gördüğümüz üzere. Bu ifadeye varımla yoğumla katılıyorum nitekim sanat demek duyguların üreticilikle birleşerek kişiden dışarıya yansıması demektir. Benim bir kitabı okuduğumda kafamda canlanan fikirlerle aynı kitabı okuyan başka bir arkadaşımın aklına gelen olgular arasında dağlar kadar fark olması okumanın bir sanat olması için başlı başına geçerli bir nedendir. Hatta arkadaşımı boşverin benim aynı kitabı tekrar okumam bile defalarca his değişikliklerine yol açıyor. Hâl böyle olunca okumak da en az şiir yazmak, resim yapmak ve dans etmek kadar sanattır. Bu sanatın örnekleri pek de uzağımızda değildir aslında. Sabahları İstiklal Marşı’nı okuruz, daha sonra komik bir metin, akşam eve gelince haberleri, gece yatmadan önce gerilim dolu bir roman, namazlarımızda sure, anlamını bilmediğimiz bir kelime olduğunda sözlük, yabancı dizi izlerken altyazı, sevdiğimiz insana Özdemir Asaf’tan bir şiir okuruz. Her başka seferde “okuma” farklı limanlara uğruyor ve değişik bölgelerden geçiyor bazen fırtınalı bir havaya maruz bırakırken bizi bazen yumuşacık güneş gülümsemesini tattırıyor. Şimdi farkettiniz mi bizler ne denli büyük bir sanatçıymışız. Malzemeleri her ne kadar farklı olsa da kitapları kalelere benzetebiliriz sonuçta birisi kelimelerden birisi sağlam taşlardan oluşuyor. Bu kaleyi hasar vermeden fethetmek bazı zamanlar tereyağından kıl çekmek kadar kolay olmayabilir. Yaptığımız okumanın nitelikli olması tam da bu durumda büyük bir önem kazanır. Bence bir eseri gelişigüzel okumak hiç okumamaktan daha vahim bir durum teşkil eder. Çünkü sanat bir emek, özen işidir ve asla sıradan olmayı kabullenmez. Okumak bi bakımdan da değer biçmektir, en azından vaktimizi verdiğimiz bu eylemi hakkını vererek yapmak bizlerin sorumluluğudur. Bu sorumluluğu yerine getirmek bize merakımızı giderme faydası ve ucu bucağı olmayan bir keyif kaynağı olarak geri döner. Bir keresinde okulumdaki kütüphaneyi geziyordum ve ne kadar bilgisiz olduğumun farkına vardım. Binlerce kitap vardı ve ben bunların içerisinden sadece bir iki tanesini okumuştum. Bu kadar çok yazının bilginin arasında adeta bayılacak gibi oluyordum. Tam bu sırada gözüme bir kitap ilişti Brezilya ile ilgili ve yaklaşık 85 sayfa idi resimlerle birlikte. Elime alıp incelemeye başladım ve 10 dakikanın nasıl geçtiğini farketmedim. Sanki başka bir ülkeye yolculuk yapıp geri gelmiştim. Bir an da olsa çok okumanın çok gezmekten üstün olduğunu düşündüm. Okumanın ve hayal kurmanın gücünü rafların arasında çok kısa bir sürede bir kez daha anlamıştım. O gün bugündür sık sık kütüphaneyi ziyaret eder ve değişik ülkelere giderim. :D Kitapların şarjı yoktur efendim ve ağır da değillerdir(ansiklopediler hariç :D) otobüste, metroda, durakta, uyumadan önce yani nerede ve ne zaman isterseniz yanınınızda olmaya hazırdırlar. Ayrıca belirteyim ki sizden herhangi bir beklentileri de yoktur, onları küçük bir çocuk ihtiyatıyla incitmeden sanatınızı icra etmeniz yeterli olacaktır. Ancak ülkemizde artan okuma-yazma oranına karşılık gün içerisinde okumaya ayırdığımız vakit azalıyor. Okumayı bir alışkanlık haline getiremesek de aklımızın bir köşesinde bulundurmamız hiç yoktan boş vakitlerimizi değerlendirmemize katkı sağlar. Okuyalım okuma imkanı olmayanları okutalım, kimseyi bu güzel nimetten mahrum bırakmayalım. Kaynakça : Young, Damon. Okuma Sanatı. Çev. Esra Doğan. İstanbul: Maya Yayınları, 2018. Baskı 1. Burak Başaran 21301102 TURK 102-27 02.10.2015 Modern Bireyin İnşası ve Gösteri Peygamberi Gösteri Peygamberi iyi olan her kitap gibi zamanın nasıl geçtiğini anlamadığım bir kitaptı. Kahramanın içinde bulunduğu derecede karmaşık bir hayatım olmasa da kitabın birçok noktasında kendimle yüzleştiğimi söyleyebilirim. Modern bir birey olarak, Foucault’dan ödünç alacak olursak modern bireyin iktidar ve kapitalizm eliyle nasıl inşa edildiğini Gösteri Peygamberi’nde çok net bir şekilde görebiliyorum. Bu nedenle kitaba dair düşüncelerimi, modern bireyin inşa süreci üzerinden bir analoji kurarak Nietzscheyen bir okuma ile aktarmaya çalışacağım. Tıpkı Branson gibi bizler de her ne kadar gizli bir tarikat olmasa da bilinçaltında belirli yönlendirmeler taşıyan bir eğitim sisteminin içinde yetişiyoruz. Doğduğumuz çevre tarafından adeta yontularak genellikle ailelerimiz tarafından belirlenen bir kimliğe yönlendiriliyoruz. Kimileri bu kimliği, hayatının sonuna kadar vazgeçilmez bir parçası olarak görürken kimileri ise bu kimliğin kendi öz benlikleriyle hiçbir şekilde ilişkili olmadığını, bunun tamamen bir inşa sürecinden ibaret olduğunu dile getirerek, kendi kimliklerini oluşturma çabasına girişmektedir. Kimlik edinme süreçlerindeki bu tür farklılıkların altında yatan en önemli neden kişinin kendi başına karar alma yahut verme ilişkileridir. Modern bireyin oluşumu da bu kökten gerçekleşmiştir. İşte Branson’ın yaşadıkları tam da bu noktada tarihsel bir süreci işaret etmektedir. Kendi başına karar alıp verebilme mekanizmalarının özgürlük eliyle hayata geçirilmesi Aydınlanma’dan bugüne modern bireyin tarihsel sürecini oluşturmaktadır. Branson’ın kişiliğindeki özgürleşme çabaları Aydınlanma Dönem’indeki birey ve kilise arasındaki gerilim ile benzerlikler taşımaktadır. Modern birey, Fransız Devrim’i ile kiliseyi yani dolaylı olarak tanrıyı hayatından kovarak mutlak özgürlüğe ulaşma yolundaki en büyük engeli aşmayı başarmıştır. Çünkü o döneme kadar tanrı kilise tarafından kişinin hayatına karşı bir tahakküm aracı olarak kullanılmaktaydı. Fakat bu özgürleşme tıpkı Branson’da olduğu gibi trajik bir hal almıştır. Tanrıyı hayatından kovan modern bireyin tanrının yerini ikame edecek bir şey bulamaması, onun türlü ontolojik krizler ile baş başa kalmasına neden olmuştur. Filozofların her biri farklı çözüm önerileri sunsa da Branson’ın yaşantısını ele aldığımızda karşımıza modern bireyin sonunu yazan adam olarak nitelendirebileceğimiz büyük yaşam filozofu Nietzsche çıkmaktadır. Branson’ın ilk öğrenimi tarikat yoluyla almasının anlamı ilk kimliğinin metafizik bir çerçeve içerisinde filizlenmesidir. Tarikatın özellikle ölümü kutsayan bir doktrin edinmesi, karakterin dünya görüşünü içinde bulunduğu toplumdan ayıran en önemli özelliklerden birisidir. Tarikattan ayrılması ile kendisini bu toplumun içinde bulacak olan Branson, kendine yeni bir kimlik edinme sürecine geçecektir. Bu yeni kimlik Branson’a daha önce bahsettiğim gibi Fransız Devrim’i ile ortaya çıkan tanrısız bireyin mutlak özgürlük alanını sunacaktır. Bu özgürlük alanı tıpkı modern bireyin tarihsel sürecinde olduğu gibi Branson’ı yaşamı kutsayan nihilist bir düzleme itecektir. Fakat bu düzlemin en büyük trajedisi ise yaşamı bir türlü kutsayamamak sorunsalıdır. Tıpkı modern bireyin tarihsel sürecinde olduğu gibi Branson da hazza dayalı tüketim kültürünün egemen olduğu dolayısıyla kutsanabilecek bir tarafı kalmayan bu modern yaşamın, onu ittiği bu nihilist düzlemde ölümle yüzleşmek zorunda kalmıştır. Bundan tam yüz elli yıl önce, nihilizmin modern çağın dolayısıyla modern bireyin dini olacağı şeklinde bir kehanette bulunmuştu Nietzsche. Bugün başta Avrupa olmak üzere Amerika ve Latin Amerika’da bağlılarının sayısının hızla yükseldiği bir felsefe Nihilizm. Aynı zamanda modern insanın yapı söküme uğrayan bütün değerlerini doldurmaya çalışan koca bir boşluk, bir hiçliğin felsefesi artık Nihilizm. Nietzsche üst insanın ancak yaşamı kutsayarak, üst insan olabileceğine inanıyordu tıpkı Dionysos’un Apollon’a yaptığı gibi. Gösteri Peygamberi’nde ise yazgısından, ölüm angstından bir türlü kurtulamayan modern bireyin, Dionysos ve Apollon arasındaki onulmaz gerilimiyle karşılaşıyoruz. Bu gerilim karşısında yaşamı kutsamayı denerken, kendisini ölümün kıyısında bulan insanlarla karşılaşıyoruz. Bir kez daha ölüme yenik düşen insanlarla. Nevzat Oğul Öztürk 21703714 Motivasyon ve İstikrarlılık Motivasyon her bireyin hayatında çok önemli bir yere sahip. Hemen hemen yaptığımız her işte motivasyon kritik bir önem arz ediyor, bizi daha ileriye taşıyan bir araç haline geliyor. Motivasyon öyle bir şey ki yorulduğumuzda bile bizi bir adım daha ileri atıyor, yaptığımız işe bir anlam yüklüyor. Benim için de oldukça önem arz eden bu olgunun etkisini hemen hemen yaptığım her işte gözlemleyebiliyorum. Herkesin pes ettiği yerde devam etmem gerektiği düşüncesi de bu düşünce tarzı ile zihnime işliyor. Psikolojik Danışman Esra Ünal Şengül’ün de ele aldığı”Motivasyon Üzerine” adlı makalesinde de bireyin motivasyon etkisiyle elindeki fırsatları daha motivasyon eşliğinde etkili değerlendirip ileride elde edeceği büyük sonuçlar adına da büyük yatırımlar yaptığına değinmiştir. “Weekly Motivation.” Naval Health Clinic Annapolis First Class Petty Officer Association, 9 Apr. 2016, nhcafcpoa.wordpress.com/weekly-motivation/. Kaderimiz, üstesinden gelmemiz gereken birçok zor durumlarla ve görevlerle sıralıdır. Bu görevleri ve işleri en iyi şekilde değerlendirmemiz, hayatımızın gelecek kısımlarını da bir nevi olumlu yaşamamızı sağlayacak önemli fırsatlar topluluğudur. Ancak bu iyi değerlendirme süreci genelde sınırları oldukça zorlayıcı şartlarla doludur. Ne de olsa güzel şeyler göz açıp kapanıncaya kadar oluşmaz, zaman ve emek gerektirir; makalede kullanılan “Roma bir günde kurulmadı” sözü de bu görüşe mükemmel bir örnektir. Ancak bu uzun süreli zor şartlar altında göstereceğimiz istikrar belki bir, belki iki, belki üç hafta sürecektir ve daha sonra hızla azalacak ve çoğu insan gibi pes edeceğizdir. İşte tam burada kendimize sağlayacağımız motivasyon bizi o işi yarıda bırakmaktan alıkoyacak ve devam etme yolunda bize gereken enerjiyi, pozitif düşünceleri sağlayacaktır. Elde edeceğimiz güzel sonuçlar uğruna devam etmemiz için gereken zihniyeti aşılayacaktır. Makalede de bahsedildiği üzere şuanda kendi üzerimizde kurduğumuz motivasyon ve çalışma hırsı, gelecekte iş hayatımızda ve daha birçok farklı sosyal konuda bize iyimser bakış açısını hayat tarzı haline getirmemize yardımcı olacaktır. Dünyada fark yaratmayı başarmış bütün önemli şahsiyetlerde; gerek Mustafa Kemal Atatürk gibi liderlerde, Naim Süleymanoğlu, Michael Phelps, Michael Jordan gibi sporcularda ve Nelson Mandela, Mahatma Gandi gibi devrimcilerde sahip oldukları yeteneklerin yanında olmazsa olmazlardan motivasyon yerini korumaktadır. Motivasyonun yaptığımız işteki önemini kavrayabilmem birkaç sene öncesine dayanmakta. On birinci sınıfta oldukça önem arz eden yüzme yarışlarına gitmeye hak kazanmak için takımın en iyi yedi kişisi içerisinde bulunmak gerekiyordu. Takımımız yirmi beş kişiye yakındı ve bu yirmi beş kişinin büyük bir çoğunluğu ilk yedi sıralamasına girmeye göz dikmişlerdi. O sırada ben de birçok takım arkadaşıma göre profesyonel olarak yüzmeye geç başlamıştım bu yüzden ilk yediye girmem pek olası görülmüyordu. Ancak gerekli seviyeye ulaşmam için yeteneğe sahip olduğumu biliyordum. Tek yapmam gerekenin hiçbir antrenman veya set kaçırmadan sürekliliği tutturmam gerektiği sonucuna varmıştım. Ancak karar verme aşamasının kolay kısım olduğunu ve zor olan kısmın aslında gerçeğe dökmek olduğunu anlamam çok uzun sürmedi. Haftanın altı gününden oluşan antrenman programının her bir seansının zorlayıcı setleri karşısında geçen iki ay sonrasında antrenmanlara katılım yarıya düşmüş ve ben de gitmemek için kendime bahaneler uydurmaya başlamıştım bile. İşte burada devreye giren motivasyon, iki ay sonra antrenmanlara katılmayı bırakanların aksine hiç alıştırma kaçırmamam gerektiğini ve her havuza girişimde daha iyi bir derece yapma adına kendimi her seferinde biraz daha zorlamam gerektiğini gösterdi. Her ne kadar takımımda benden daha iyi yüzebilecek arkadaşlarım olsa da ben kendimi motive ederek onların antrenmana gelmediği üç ay içerisinde onlardan daha iyi derece yapmaya başlamıştım. Böylelikle sırf antrenmanla geçen koca bir yılın ardından takımda yarışlara katılmaya hak kazanan yedi isim arasında da kendi ismimi görmüş oldum ve il ikinciliğiyle de derecemizi okulumuz olan Ted Ankara tarihine de takımca kazımış olduk. Yüzme serüveni sadece liseyle kısıtlı kalmadı. Bilkent’e gelir gelmez seçmesine gittiğim yüzme takımına girmeyi başardım ve şu anda aynı motivasyonla Bilkent Üniversitesi’nde de güzel sonuçlara varma umuduyla çalışmaya devam ediyorum. Ancak bu motivasyon sadece yüzmeyle de kısıtlı kalmadı. Üniversite sınavına gireceğim yılda da önemli bir yere sahip oldu ki böylesine bir sınav sisteminde doğru yapacağınız fazladan bir soru sizi binlerce kişinin önüne atabiliyor ve bu, yaptığımız bütün işlerde de biraz daha çalışmanın başarımız açısından ne denli önemli olduğunun göstergesi gibidir. Yani istikrarlılığın anahtarı olan motivasyonun kişinin planlarının gerçekleşmesi adına ne denli önemli bir rol oynadığını da dünyadaki uluslararası düzeyde başarı yakalamış olan bireylerden, sahip olduklarını çalışarak kazanmış ve dünyada fark yaratmış insanlardan anlayabiliriz. Sonuç olarak şunu rahatlıkla söyleyebilirim ki hayatta sahip olunabilecek en güzel şeylerden birisi olan başarının elde edilmesinde motivasyon inanılmaz derecede önemli bir rol oynuyor. Güzel sonuçlar, onlar için sabredip çaba harcamayı bilenler için gelir. Bununla beraber sınırlarımızı zorlayıcı sorumluluklardan kaçınmamalı, tam aksine bunları tüm gücümüzle üstlenmeli ve motivasyonumuzla her gün kendimizi bir önceki günden daha ileriye gitmeye zorlamalıyız. Zaten iyi bir motivasyon kaynağıyla bizi durdurabilecek bir şey yoktur. Sonrasında bir bakmışız ki o “fark” yaratabilmiş insanlardan biri haline gelmişiz. Kitabın Künyesi: Psikolojik Danışman Esra Ünal Şengül / Motivasyon Üzerine Motive edici video (izlenmesini şiddetle tavsiye ederim): https://www.youtube.com/watch?v=lsSC2vx7zFQ Elif Ceren Kaya EY ZAMAN Geçmişinizden bir şeyi değiştirebilecek olsanız neyi değiştirirdiniz? Kötü bir anınızı mı veya yaptığınız bir seçimi mi? Geçmişinizle ilgili aklınızda bir sıkıntınız yok mu? Bana sorarsanız hayatta elbet pişmanlıklarım ve yanlış seçimlerim oldu ancak bunları düşünmeden yaşıyorum. Bazen bizi mutsuz eden, hatırladıkça canımızı sıkan yanlışlarımız olmuştur elbette. Yaşımız ilerledikçe yaptığımız seçimler gelecek hayatımızı belirliyor ve biz, bugünü düşünmekten çok sonrasını düşünerek yaşıyoruz. Ben hayatta daha çok “anı yaşa” sözüyle hareket ederim; “geçmişi” arkamda bırakarak, “geleceği” düşünmeden; “bugünümü” yaşarım. Çünkü hayat, bunları düşünmek için çok kısa. Zaman kipleri (geçmiş,gelecek,şimdi) hayatımızı oluşturan kesitler ama zaman bunlardan daha geniş çizgili bir kavram. Pozitif bilimlerde zaman, ölçülebilen bir şeydir ve başka ölçümlerin hesaplanmasında kullanılır; felsefi görüşte ise zamanın varlığı, sonsuzluğu gibi kısımları sorgulanır. Bende zaman çok başka bir kavramdır ve zaman dendiğinde aklıma ilk Shakespeare ve Pink Floyd gelir. İkisinin de “zaman”ı somutlaştırıp kişisel özellikler katması, zamanın geçiciliğini vurgulaması beni çok etkilemiştir; bu kavramı sorgulayıp kendimce anlamlar yüklemeye çalıştım, üstüne şiirler yazdım. Benim için zaman kavramı, akıp giden bir nehir gibidir; biz bu nehrin akışıyla beraber sürüklenip tutunacak yerler bulmaya çalışıyoruz ve kendimizi bu yerlerde tutmak için uğraşıyoruz. Ancak zamana karşı gelmek düşündüğümden daha zor, o yüzden yalnızca akışına bırakıyorum. “Ey zaman, beni değiştirdiğini sanıp da övünmeye kalkma.” (Shakespeare, 139). ​Zaman akıp giderken, çevremizde gördüğümüz şeyler değişiyor gibi gelse de; aslında hepsi, yalnızca yeni hallere bürünüyor ve biz de bu değişimin bir parçası oluyoruz. Peki bizi zaman mı değiştiriyor, yoksa yeni zamanın içinde kendimize yeni roller mi ediniyoruz? Aslında çoğu zaman değişen biz oluyoruz ve biz kendi değişimimizle çevremizdekileri de değiştiriyoruz; zaman sadece akıp gidiyor. Bir dersin bitmesi için dakika sayarken, bir ödeve veya sınava günler sayıyoruz. Bazen dakikalar bir an önce geçsin diye beklerken, bazen keşke bir günüm daha olabilseydi diyoruz. Zaman geçiyor ve biz farkında olmasak da zamanı iyi kullanamıyoruz. Çünkü dediğim gibi bazen yetiştirmemiz gereken şeylere zaman bulamamamıza rağmen; başka şeyleri beklerken bir an önce gelsin diye öldürdüğümüz zamanı fark etmiyoruz. Ben daha çok bugünümü yaşasam bile, bazen yakınlarda beni bekleyen güzel şeyler için heyecanlanıyorum ve beklerken zamanımı harcıyorum. Pink Floyd’un The Time şarkısında geçtiği gibi: “Sıradan ​ ​bir günü oluşturan anları sayarak/ Zamanı parçalarsın, kolaycacık harcarsın”. O “anlar” aslında zamanımızın bir parçası ve biz anları yaşamamız gerekirken, yalnızca zamanı parçalıyoruz. Kimileri ölümden korkar ve bu korkaklık, bize şu anın değerini unutturuyor maalesef. Çünkü bu bize şu an yaşadığımız “zamanı” unutturarak, öleceğimiz “zamanı” düşünüp yaşatıyor. Elbet hepimiz bir gün öleceğiz, herkesin ömrü aynı uzunlukta değil. Yine de, yaşamımızın kısalığından çok nasıl yaşadığımız daha önemli. Bu yüzden hep anı yaşıyorum; çünkü bir insanın hayatı ne kadar uzun yaşadığından çok, o hayata neler sığdırabildiği önemli. Ölümle yüz yüze gelen insanlar genelde hayatlarının gözlerinin önünden geçtiğini söylerler. Hep geleceklerini veya geçmişlerini düşünen insanların henüz gerçekleşmemiş şeyleri veya geçmişindeki pişmanlıkları olacaktır. Benim ise, saniyeler içerisinde gerçekleşen bu şeyde, genç olmama rağmen; geçecek çok şeyim var. Bazıları ise zamana karşı koymayı, hatta ölümsüzlüğü isterler. Bilimsel anlamda ölümsüzlüğün fiziksel bir karşılığı bulunamamıştır. Ancak zamana karşı koymaya çalışanların çoğu kendilerinden çok adlarının ölümsüzlüğü için uğraşmıştır. Adını yaşatmaktan çok gelecek nesiller için bir şeyler yapmak gerçekten güzel olmasına rağmen nesillerin, hatta dünyanın bile bir sonu olacak. Dünyanın ve hepimizin zamanı tükendiğinde aslında zaman kavramı da kalmayacak, çünkü zamanın devam etmesini önemseyecek kimse kalmayacak. Öyleyse zaman diye bir şey yoktur; zaman, insanların yarattığı ve kendilerini bunun içine koyup, bunun peşinden koşturdukları bir şey midir? KAYNAKÇA SHAKESPEARE, William, Soneler, 2. Basım, Dost Kitabevi Yayınları, Ocak 1985, ANKARA. Murat Anıl Özarslanİlber Ortaylı İle Ettiğim Yolculukİlber Ortaylı ve ben geçenlerde bir yolculuğa çıktım. Bu yolculuğumdan bahsetmek ve Ortaylı'nın bu yolculuğunda neden yer aldığımı söylemek işin en kolay kısmı olurdu elbettefakat ben size neler hissettiğimden, nasıl cahil bir kişi durumuna düştüğümden bahsetmeyitercih ediyorum. Nereleri mi dolaştık, kısaca sayarsak: Türkiye'nin tüm komşularını, İtalya'yıİspanya'yı, Portekiz'i, Hindistan, Japonya ve hatta İsveç'i bile dolaştık. Çok tatlı bir sohbetivar fakat çok yakınımızda olan Suriye hakkındaki bilmediğim şeyler bile utanmama yetti.Ortaylı kültür birikimi son derece fazla birisi ve bunu hem okumasıyla hem de gezmesiylekazanmış. Sadece bu seyehatnamesinde bile benim hayatımda gezip dolaşabileceğimden fazlayer gezmiş ve Ortaylı'nın bildiğim bir seyehatnamesi var. Böyle baktığımızda imkansızı başaraninsanların arasındadır demek hiç de abartı olmayacaktır. Ortaylı kitabın önsözünden başlamış, nasılbir kitap okuyacağımızı anlatmaya. Gezmek onun için bir hobi olmuş ve sürekli gezen birisiymiş.Benim gibi yorulanlar için, bizi o yorucu gezilere mağdur bırakmamak adına, İlber OrtaylıSeyehatnamesi'nı kaleme almış.Kitabı alıp ilk sayfasını açtığımda Ortaylı kendine has özelliklerinden, dolaşmayısevdiğinden bahsetmiş bize. Sonra da başlamış bizi dolaştırmaya. Kitapta çok fazla açılmıyoruzsadece komşularımız, Balkanlar, bize anlatmak istediği bir kaç önemli ülkeden ve müzelerden bahsediyor.Güneydoğudaki komşu devletleri anlatmaya başlamış kitabın ilk bölümünde. Suriye, Ürdün,İsrail gibi birkaç devleti gezdirmiş bize fakat bu açıkcası pek turistik bir gezi olmamış. Zaten Ortaylı'dan farklı bir şey beklenemezdi. Daha çok tarihi bir gezi olmuş. Tarihi olduğu kadar ülkelerin sorunlarına dinsel açıdan da yaklaşmış Ortaylı. Kitaptan Orta Doğu'daki din sorunlarınıntemelleri çıkarılabilir ancak bu benim uğraşmak istediğim bir alan değil. Ortaylı bize Orta Doğu'nunaslında ne kadar güzel, birbiriyle kaynaşmış bir toplum olduğu fakat aksine sürekli kötü etkileşimlerde bulunduğunu gösteriyor. Ben de bile oralarda yaşama isteği uyandırdıysa, en çok korktuğum ve bulunmak istemediğim yerlerden birisidir Orta Doğu ülkeleri, demektir ki Ortaylıişini gerçekten iyi yapıyor. Bana oradaki ülkelerin aslında ne kadar gelişmiş olduğunu fakat dininve siyaseyin aşırı derecedeki yanlış kullanımları yüzünden nasıl bir hale düştüklerini çok net birşekilde gösterdi. İsrail'e gelecek olursak – din ve siyasetin egemen olduğu ülkelerdense Amerika'nınkontrolünde olduğu düşünülen bu ülke – İsrail'in yerlilerinden bahsetmiş bize ama bunlar bugünİsrail'i yöneten adamlar olmadıkları çok açık – Belki de bu barizlikten dolayı Amerika'nın kontorlünde deniliyordur, benim cahilliğim işte – İsrail'in kuzeyindeki bir köyden bahsediyor.Orada dinini bilenleri gösteriyor bize ve Dünya daha kadınlardan din görevlisi olur mu tartışması içindeyken, o köyde kadınların din görevlisi olduğunu ve seminerlerde ön sırayı işgal ettiklerinibile söylüyor.Her bölgeyi tek tek anlatmakla ne yazı biter ne de ben sağlam kalırımç Fakat kitapla ilgili bahsetmek istediğim ufak birkaç şey daha var. Ortaylı bu kitapta bizi sadece gezdirmemiş. Adetayaşatmış. Evet bahsetmek istediğim şey kitaptaki yerlerin bazılarını – o meşhur hikayelerindekiana noktaları – bize göstermiş. Kitabın ortasındaki küçük bir fotoğraf albümüyle internette gezinirken karşınıza denk gelmeyecek ama bir o kadar da güzel yerlerin fotoğraflarını paylaşmış.Mesela ben hayatımda ilk defa duyduğum Yafa'daki Osmanlı Saat Kulesi'ni internette bu güne kadarbir kere bile görmemişken Ortaylı beni o sokaklarda dolaştırdı. Big Ben'den aşağı kalan bir tarafıyok ve tamamen Osmanlı mimarisinin muhteşemliğini yansıtan bir saat kulesi.Müzelerden de bahsediyor demiştim size yazının başında. Evet müzeler de var bu kitabın içinde.Dini ve tarihi karıştırarak gezdiği yerleri anlatan biri nasıl olur da müzelere dokunmadan bitirirdikitabı. Gezdirdiği yerlerde üretilen onca eseri, hikayeleri, yaşamları o sokakları gezmek ve yerliinsanlarıyla sohbet etmek dışında nasıl öğrenebiliriz. Müzeler bu noktada devreye giriyor. Biraz da müzelerden ve onların hikayelerinden bahsediyor Ortaylı.Kitap okuma hızınıza bağlı olarak en kötü bir haftanızı alacak olan bu kitap sizi unutamayacağınız bir seyehate çıkarıyor.KAYNAKÇAOrtaylı, İlber, İlber Ortaylı Seyehatnamesi. İstanbul: TİMAŞ, 2013AFET BİLGEHAN ÜLGENER BİR DEVİN HİKAYESİ Adnan Binyazar gibi değerli ve önemli bir sanatçıyla tanışmam 2014 yılında okulumuzda her sene yapılan “Edebiyat Günü” ile oldu.Kendisi ile bizzat bir sempozyumda tanıştığım ve hem kendi konuşmasını hem de diğer yazarlar ile konuşmasını dinlediğim için kendimi çok şanslı hissediyorum.Keşke kendisi ve eserleriyle daha önce tanışsaydım. Bu yazımda onun Kızıl Saçlı Kontes adlı eserine yer vermek istedim.Bu kitap kısa kısa birden çok öyküyü sevip ,her bir öyküde kendinizi kaybetmeyi seveceğiniz bir öykü kitabı.Ben roman ya da deneme gibi çok uzun kitapları okurken çok sıkılıyorum o nedenle bitirmem zaman alıyor ,araya günler bazen haftalar girdiği için çok keyif alamıyorum ancak bu her roman , deneme için geçerli değil.Eğer siz de benim gibi bir solukta okumak ,kitabın maceralarından maceralarına atlamayı seven sabırsız insanlardansanız bu kitapta tam size göre! Bu öykü kitabı beş farklı öyküden oluşuyor; bu öyküler farklı coğrafyalardan farklı insanlardan oluşuyor örneğin Eğinli Yenge öyküsünde Diyarbakır’ın Ağın’ından Erzincan’ın Eğin’ine yürüyen yoksul ve yalnız kadınların öyküsü anlatılıyor.Bir başka öyküsünde ise bir Arap ülkesinin havaalanında başlayan sevda betimlenir, bizlere. Adnan Binyazar’ın öykülerinde hissettiğim kavram “gelenekti”.Kendisinin anlatım dili günümüz yazarlarından daha gelenekçi bir tavırdaydı.Ayrıca öykülerinde kasaba öğretmenlerinden ,yalnız ve yaşlı kadınlardan , sokak çocuklarından bahsediyor ancak bu bize göre “klişe” konuları çok ilgi çekici ve modern bir şekilde işlemiş, okurken “Ben bu hikayenin sonunu biliyorum!” demiyorsunuz tam tersine merakla “Acaba ne olacak?” diyorsunuz.Adnan Binyazar gibi bir yazarın diğer yazarlardan farkı ortaya çıkmış oluyor bu sayede.Öykülerini okursanız eğer siz de buram buram o acıyı , hüznü hissedeceksiniz.Kendisinin anlatım dili gerçekten çok kuvvetli,yaptığı betimlemeler o kadar sahici ki , o an her şey aklınızda oluşuveriyor , kendinizi öykünün içinde olayları izlerken buluyorsunuz.Bu okuduğum kitaplarda benim aradığım bir özellik çünkü insan bu yaşadığımız hayattan biraz olsun uzaklaşmak hayal kurmak , farklı farklı dünyaların içine dalmak istiyor.Kitaplar bu nedenle bizleri mutlu ediyor bana göre. “Binyazar, Dicle Köy Enstitüsü’nü bitirmiştir. Çocukluğunun ne değin acılar içinde geçtiğini “Masalını Yitiren Dev” adlı görkemli kitabında anlatır. Yazdığı anılarını okuyan Ahmet Muhip Dıranas, “Bunları gerçekten yaşadınız mı” diye sormaktan kendini alamaz. Gerçek olamayacak değin ağırdır.” (Günay Güner) Bir öyküsünde , hikayenin anlatıcısı ile hikaye kahramanı İso Köy Enstitüsüne beraber başlamış iki arkadaşlardır.İso karakteri öykü anlatıcısından daha kuvvetli ve iri biri ancak görüntüsünün tersine saf ,temiz kalpli biri.Sınıfta zamanla arkadaşlarınında kışkırtması ile bu iki karakter başka bir yerde kavga etmek için sözleşirler.İkisi de gider oraya ve karşılıklı sözlü atışmaya başlarlar , ikisi de yanlış yolda olduklarının farkındadır.İşler daha fazla ilerlemeden oradan bir daha kavga etmeme ve her zaman birbirlerine destek olma sözü verip , oradan ayrılmışlardır.Adnan Binyazar’ın kendi hayatından bir şeyler kattığı ve öyküyü kendi hayatımla bağdaştırdığım için favori öyküm bu oldu.Ben çok inatçı bir insanımdır, bir kere yapmam dediğim bir şeyi çok istesem de inadımdan , gururumdan yapmam. O nedenle bu öyküde o iki karakterin içinde iyilik olmasına rağmen böyle bir kötü olay olmasını hiç istememelerine rağmen gitmeleri ama en sonunda birbirleri ile kan kardeşi olup dönmeleri beni açıkcası etkiledi.Hiç geri adım atmadığım inadımı sorgulamama neden oldu.Acaba bu inadımı AFET BİLGEHAN ÜLGENER kıramayışım neden? İstesem bile içimde beni bir şeyin engellemesi neden? Diye sorguladım ve benim için bu konuda güzel bir adım oldu bu nedenle bu öykü benim favorim.Okuduğum dört öyküyü de çok beğendim.Böyle değerli bir yazarımızın böylesine güzel bir eserini okumanızı tavsiye ederim.Eminim sizler de benim gibi çok beğenecek ve bir solukta okuyacaksınızdır. Binyazar , Adnan . Kızıl Saçlı Kontes ,Haziran 2014, CAN YAYINLARI http://www.sanattanyansimalar.com/yazarlar/gunay-guner/kizil-sacli-kontes/256/ Beni At, Kendini At, Her Şeyi At * ** Şu iki fotoğrafa da göz atalım. Hangisi sizi içeri gelmeniz için çağırıyor? Hangisi daha konforlu, daha geniş, daha iyi hissettiriyor? Hangisinde gezmekten hoşlanırsınız? (Bu kıyasta ürün çeşitliliği kesinlikle ve kesinlikle göz önüne alınmamıştır) Apple Store olduğu bariz gibi, eğer ki Teknosa’yı seçtiyseniz tam şu an kapıyı açtım, yavaşça terk edin bu yazıyı. Hayırlı işler. Tavrımın sinirlenme gibi algılanmasını istemiyorum, mantıksızlık olduğunu düşündüğüm için böyle bir ifade kullandım. Kesinlikle Apple sevici değilim ancak konunun en güzel örneklerinden biri bu kanımca. COPE sınavından önceki gün İstanbul’daydım çok sevdiğim bir grubun konseri için. Zorlu Center’da konser vaktinin gelmesini bekliyorduk arkadaşımla. Merdivenden çıkarken bu manzarayı gördüm(Apple Store girişi). Ağzım gerçekten açık kalmıştı. Sadelik, tekdüzelik... Mekan çok büyük olmamasına rağmen yayla gibi hissettiriyordu, içinde hoplayıp zıplayasım gelmişti. Marie Kondo da böylesine bir mekanı hayatımıza uygulamamızı öğütlüyor ve nasıl uygulayacağımızı anlatıyor. Teknosa’ya baktığımızda oldukça eski modellerin de satışta olduğunu görürüz ancak Apple’da durum tam tersi. Firma yanlış hatırlamıyorsam en fazla 3-4 sene önceki modelleri bulunduruyor mağazalarında. Teknosa gibi mağazalar da eski modelleri yük gibi sırtlarında taşıyor. O modeller sadece orada duruyorlar, ne satılıyor ne de kullanılıyorlar, gözle görülür hiçbir faydaları yok. Marie Kondo da Apple’ın yaptığı gibi eskileri bulundurmamamızı öğütlüyor, doğru da diyor. “İleride lazım olur” deyip tuttuğumuz çoğu şeyin yüzüne bile bakmıyoruz, sadece yer kaplıyorlar. Onları atarak yaşadığımız yeri bir Apple Store’a dönüştürebiliriz. Marie Kondo gereksiz eşyalardan kurtulduğumuzda rahatlayacağız derken bence bu rahatlama kurtulma anında oluyor sadece. En azından benim için öyle. Artık eşyaları çöpe atmaktansa yakmak, kırmak, parçalamak beni daha zinde hissettiriyor, çoğu kabul etmese de birçok insanın da böyle olduğunu düşünüyorum. Çocuklar Duymasın'da Meltem ile Haluk'un tabak kırarkenki rahatlamaları gibi. Kurtulduğumuz eşyalardan sonra alanımız daha kolay düzenlenir hale geliyor. Her eşya daha kullanılabilir oluyor. Kalan eşyalara daha fazla ilgi gösterebiliyorsunuz bu da onların ömürlerini uzatıyor. Attıklarınızın yerine gelecek yenileri düşünmenin keyfi de ayrı bir artısı tabi ki bu sürecin. Eşyalara çok değer yükler gibi konuşmaya başladığımın farkındayım ama şimdi istediğim yere varmaktayım. Peki neden sadece eşyalardan kurtuluyoruz? Hayatımızda bize yük olan sadece eşyalar mı, değilse ne var başka? Büyük bir cevap veriyorum, insanlar. Okulda, işte, herhangi bir yerde isteyerek ya da istemeden birçok insanla karşılaşıp tanışıyoruz. Bomboş da olsa, size bir şey katmasa da gizli sosyal anlaşmalarımız gereği onlarla muhabbet ediyoruz, vakit öldürüyoruz. “İleride işim düşer” diyoruz ancak asla düşmüyor. Hep böyle devam ediyor, asla sekmeden. Peki bize herhangi bir getirisi olmadan en değerli varlığımızı harcayan bu şeyleri neden hala hayatımızda tutuyoruz? Cevabı gerçekten çok zor, ben sadece gizli sosyal anlaşmalar diyebiliyorum buna. İnsanların benim hayatımdaki ömürleri bana katabildikleri ile doğru orantılı. Bi’ insanla konuşurken zorlanıyormuş gibi hissetmiyorsam, her konuştuğumuzda bana keyif veriyor ya da düşünmemi sağlıyorsa, kısacası geçirdiğim vakitten önceki ben ile sonraki ben farklı ise o insan hayatımda kalabilir. Eğer değil ise ister istemez kendimi ondan koparıyorım, bağışıklık sistemi gibi benim farkındalığım dışında gerçekleşiyor bu olay. Sonucunda “asıl” olanlara daha fazla ilgi gösterebiliyorum
Arkadaşımız mı yok? Teknoloji sayesinde hemen bir tane oluşturalım. Ne kadar zor olabilir ki? Arkadaş edinmekten daha zor olacak değil ya. İşte sözde modern dünyada bizi yalnızlığa iten sebep bu düşüncenin ta kendisi. İnsanlar korkutuluyor. Korkuyorlar yeni insanlarla, onların dünyaları ile tanışmaktan. Bir çember çizmişler etraflarına, o çemberin mükemmel daireselliğini bozacak kimseyi almıyorlar içeri ve böyle böyle gittikçe daralıyor çember. En sonunda bu çember o kadar daralıyor ki o kişiyi korumak yerine onu sıkmaya, acı vermeye başlıyor. Her ne kadar yalnızlığımızı teknolojiyle ya da sanal uygulamalarla giderdiğimizi düşünsek de çemberde değişen hiçbir şey olmuyor. O bize acı vermeye devam ediyor ve bizim yapabildiğimiz ise sadece bu acıya hissizleşinceye kadar dayanmak oluyor. Düşüncelerimin haklılığını filmin sonu da kanıtladı aslında. Bir bilgisayar her açıdan mükemmel olabilir, çünkü programlanması sizin beğenebileceğiniz kombinasyonlarla dolu. Fakat her ne kadar sizin ruh eşinizmiş gibi gözükse de bir insanla yaptığınız fikir birliğinin tadını veremez size. Asla bir insanla bir hayatı paylaşmanın güzelliğini yaşatamaz. Sevdiğiniz biri hakkında endişelenmenin verdiği garip hissi de veremez. Biz insanların o kadar güzel duyguları var ki bir bilgisayarın yerini alamayacağı, sadece şu an içinde yaşadığımız yerde ve zamanda değil, hangi gezegen ve hangi zaman olursa olsun bir bilgisayar asla bir insana denk olamayacak. İşte bundan adım gibi eminim. KAYNAKÇA http://www.mystudycorner.net/wp-content/uploads/2016/09/Friendship.jpg Mirza Benek . .. . . . . . . . . . . . .Çok da Mübarek Olmayan Erkekler Hayatımızın başından sonuna kadar geçen bütün olaylarda varlar. Dünyaya gelmemizin ve daha da önemlisi dünyada kalmamızın sebebi onlar. Doğduğumuz andan itibaren kendimize en yakın hissettiğimiz insan da onlardan. Birçok sorunumuzun kaynağı fakat çok daha fazlasının da çözümü onlar. Kadınlar... Hayatımızda her zaman en önemli rolleri oynamalarına rağmen insanlığın başlangıcından beri karşı cinsleri tarafından hep ikinci plana atılmaya çalışılmışlardır. Yakın geçmişe kadar hayatın bu şekilde ilerlemiş olmasına rağmen kadınlar yine de günlük yaşamda büyük bir önem taşımış ve taşımaya devam ediyorlar. Gaye Boralıoğlu da Mübarek Kadınlar kitabında insan hayatında kadının önemini ve kapladığı yeri çoğunlukla kadının bakış açısından kaleme almış. ..Gaye Boralıoğlu’nun kitabında yer verdiği öykülerin büyük çoğunluğunda bir kadının bakış açısından anlatılıyor olaylar. Kalan birkaç öyküde ise kahraman erkek ama geçmişinde veya şimdiki hayatında üzerinde çok büyük etkileri olmuş ve hayatının seyrini değiştirmiş birer kadın figür var. Mübarek Kadınlar’da her kesimden, her fikirden karakter yer alıyor. Dinsel kimliğini gizleyenden cinsel kimliğini itiraf edemeyene, kocasının ölümüyle rahatladığını hissedenden kocası için bacağından vazgeçene kadar geniş bir yelpazeyle anlatılıyor farklı bakış açıları. Bu karakterler kitabın edebi değeri adına abartılmış özelliklere ve fikirlere sahip olsalar da hikayelerde baskın olan temel fikirler hepimizin empati kurabileceği ve destekleyebileceği türden fikirler. Kitapta aşkın en saf ve temiz hali de var, kadınla erkek arasındaki ilişkinin artık bir alışkanlığa döndüğü hikayeler de var. Kısacası gerçek hayatta yaşanan ve her an karşımıza çıkabilecek birçok olayın bir aynası bu kitap. .Erkekler, medeniyetin başlangıcından oldukça yakın bir geçmişe kadar gelen süreçte hayatlarını borçlu oldukları bu insanlara ikinci sınıf insan, hatta özellikle ilk çağlarda zaman zaman insan bile olmadıklarını öne sürecek kadar ileri giderek hayvanmuamelesi yapmışlardır. Fakat farkında olmadıkları bir şey varsa o da kadınların hiç de öyle istedikleri gibi yönetebilecekleri ve yön verebilecekleri insanlar olmadığıdır. Erkeklerin kadınlar üzerinde böyle bir egemenlik kurabileceklerini düşündüren şey genele baktığımız zaman fiziksel olarak erkeklerin kadınlardan daha güçlü görünmesi olsa da kadın aklını kullanarak bu farkı kapatır, çoğu zaman öne bile geçer. Erkekler yıllar boyu her ne kadar kadınları arka koltuğa atmaya çalışmış olsa da kadınlar her zaman sürücü koltuğuna geçmeyi bilmiş, hatta bundan daha iyisini yapıp erkeğin farkında bile olmadan yan koltuktan kontrol altına almışlardır her şeyi. Medeniyetin varoluşundan beri dünyayı erkek yönetiyorsa erkeği de kadın yönetir. . .Kimin daha iyi ya da kimin daha güçlü olduğu gibi cevabı önemsiz ve cevap verilmemesinin tercih edildiği konuları geçersek iki tarafın da birbirlerine ihtiyacı olduğu inkar edilemeyecek bir gerçek. Özellikle kadınlar erkeklerin hayatında anneleri, eşleri gibi onları toparlayan, yürüdükleri yolda her zaman arkalarında duran figürlerdir. Düşünce yapıları bakımından da çok farklı olan kadınlar ve erkekler bu özellikleriyle de birbirlerini tamamlarlar. Erkeklerin genel ve direkt bakış açısıyla oluşturdukları sivri, köşeli hayatlarını kadınlar estetik ve detaycı düşünce sistemleriyle sivriliklerini ve köşelerini törpüler, hayatlarını daha yaşanabilir bir hale getirir. Fakat kadınları sadece erkeğe yardımcı olan bir yol arkadaşı olarak düşünmek de çok yanlış olur. O zaman bir sihirbazın yanındaki asistandan çok da bir farkları kalmıyor. Onların da kendi dertleri, uğraşacak şeyleri olan bağımsız bireyler olduğunuçok sık unuttuğumuz için çıkmıyor mu çoğu sorun?Onlara hayatları boyunca verilen bu rahatsızlıklara ve sıkıntılara rağmen erkeklerihala birer evlat, eş, arkadaş olarak sevmeye devam edebilmişlerdir. Bu durumun en doğru açıklaması taşıdıkları o kalbin fazlasıyla şefkat ve sevgiyle dolu olmasıdır. o kocaman, tek kişiye fazla kalpte bir yer edinmek varken o kalbi kırıp zarar vermek birinsanın yapabileceği en aptalca şey olsa gerek.Gülden ALTUNSOY 21300683 TURK 101-56  MUTLULUK  Mutluluk, mutlu olmak gibi kavramları günlük hayatımızda sürekli kullandığımız halde ‘‘Mutluluk nedir?’’ sorusuna cevap vermekte zorlanıyoruz. Çünkü gerçek anlamdaki mutluluğun ne demek olduğunu bilmiyoruz. TDK sözlüğünde ‘‘bütün özlemlere eksiksiz ve sürekli olarak ulaşılmaktan duyulan kıvanç durumu’’ olarak yer alan mutluluk tanımı içerdiği sürekli kavramıyla bize bu sorunun cevabını bulabilmemiz için gerekli olan ipucunu veriyor. Bize ‘‘Sizi en çok mutlu eden şey nedir?’’ diye sorulduğunda birçoğumuzun aklına gelecek ilk şeyin para olduğunu biliyoruz. Bu yargıya, küçüklüğümüzden beri doğum günlerimiz başta olmak üzere yılbaşı, bayramlar gibi özel günlerde bizi mutlu etmek için arkadaşlarımızın ve ailemizin hep para gücüne dayanan yollara başvurmasından gelen alışkanlıkla varıyoruz. Diğer bir yandan birçoğumuz stresli veya üzüntülü olduğu zamanlarda kendini mutlu hissetmenin yolunu alışveriş yaparak aslında ihtiyacı olmayan şeyleri almakta buluyor. Ancak, bu durumlardan edindiğimiz tecrübe ile parayla elde edilen şeylerin bizi geçici olarak mutlu ettiğinin de farkındayız. Çünkü insanın doğasında sahip olduğundan daha iyisini istemek var olduğundan ve her geçen gün sahip olduğumuz eşyaların daha iyisi üretildiğinden, bir zamanlar bizi mutlu ettiğini düşündüğümüz şeylerin artık işe yaramadığını görüyoruz. Yani, bu tip şeyler aslında bizi mutlu etmiyor, biz anlık bir hevesle bizi mutlu ettiğini sanıyoruz. Eğer para değilse, o zaman nedir bizi her durumda mutlu eden şey? Biz onu ne kadar birinci sıraya koymasak da insanı mutlu eden asıl şey sevgidir. Sevildiğini, kendisini düşünen kendisinden başka birinin de olduğunu bilmenin verdiği duygudur. Bu sevginin kaynağı bizleri koşulsuz olarak seven ebeveynlerimiz olabileceği gibi sevginin başka bir derecesi olan aşk duygusu ile kendisine bağlı olduğumuz kişide olabilir. Sevginin insanın mutluluğunda bu kadar önemli bir rol oynamasının sebebi insana mutlu olması için gerekli temel hisleri sağlamasıdır. Her şeyden önce, sevilme ihtiyacı insanın doğasında vardır. İnsana huzur verir. Kişiye değerli olduğunu hissettirir. Böylelikle insanın kendine olan güvenini, başarısını arttırır. Hayata bağlar, yaşam sevinci verir. Tıpkı ‘‘Umudunu Kaybetme’’ adlı filmde olduğu gibi. Eskimiş kemik tarayıcı makinesini satmakla geçimini sağlamaya çalışan bir adam karısı tarafından terk edilir. Artık, adamın hayatta sahip olduğu tek şey oğludur. Parasızlıktan yaşadığı zorluklar yetmezmiş gibi bir de kiracısı olduğu daireden atılır. Filmin bundan sonrası daha da içler acısıdır. Artık kalacak bir yeri de olmadığından oğluyla beraber uyumak için otobüs durağı, tuvalet gibi yerleri kullanırlar. Bu sahneler gözümüzde mutluluğun tablosunu çizecek niteliktedir. Paranın önemsizliğini kanıtlarcasına bu zorlu koşullarda bile mutludurlar. Çünkü baba ile oğul arasındaki sevginin bağı çok güçlüdür. Belli ki film adını buradan almış. Bu sevgiden güç alarak adam tüm sıkıntıları aşacaklarına dair umudundan hiç vazgeçmez. Birçok işte birden çalışmaya başlar. Yorucu bir dönemin ardından emeğinin karşılığını alır. Hatta istediğinden daha fazlasına ulaşır artık düzenli bir işi ve hayatını idame ettirmeye yetecek kadar parası vardır. Adam babalığıyla hiç kuşkusuz hepimizin takdirini kazanır. Hayatın zorluklarına başka bir perspektiften bakmamızı sağlayan bu film bize sahip olduklarımızın kıymetini bilmemiz ve aslında farkında olmasak da ne kadar şanslı olduğumuz için şükretmemiz gerektiğini hatırlatır. Biz sahip olduklarımızla yetinmez hep daha iyisini isterken temel ihtiyaçlardan biri olan barınma ihtiyacını bile karşılayamayan insanların olduğunu unutmamalıyız. O hayat koşullarına sahip bir adam bile mutlu olabiliyorsa, bizim mutlu olmak için yeni şeyler aramaktan vazgeçmeli, sahip olduklarımıza odaklanıp aslında ne kadar mutlu olduğumuzun farkına varmalıyız. Bu hayatta ihtiyaçlarımızı karşılayabiliyor, seviyor ve seviliyorsak mutlu olmak için neden daha fazlasını isteyip mutsuz oluyoruz ki? Marcus Aurelius Antonius’un dediği gibi ‘‘Mutlu ya da mutsuz olmanız küçük bir şeye bağlıdır: Düşünce biçiminize.’’ (http://www.kardelendergisi.com/yazi.php?yazi=826) Aksöyek 1 Ezgi AKSÖYEK Turk 102-2 Seren Üstündağ 23.10.2016 BİR KONSER İNCELEMESİ-CEM ADRİAN Aslında her şey 2015 yılının eylül ayında başladı. Lise sondan beri tanıdığım bir arkadaşım (şuan kendisi de Bilkent’te) sayesinde Cem Adrian’ın 10.yıl konserine gitme şansı elde ettim. Aslında bakarsınız Cem’i seven ve dinleyen bir insan değildim şu ana kadar, konsere gitme amacım da farklıydı. İşte ne olduysa her şey orada oldu ve o konser sayesinde Cem Adrian’ı dinlemeye ve şarkılarını sevmeye başladım. Kendisi Ankara’lı değil ama Ankara da yaşadığından dolayı (herhalde) çok fazla konser veriyor burada. Birkaç sene öncesine kadar IF Performance Hall de ay da bir konser verirdi, sonra ne olduysa Jolly Joker de konser vermeye başladı. Jolly Joker’i de mekân olarak sevmem pek, atmosferi hoşuma gitmiyor. Sanırım konser için gelen sanatçılarında bu duruma katkıları büyük. Eski zamanları güzeldi oysaki… Hep rock sanatçıları gelirdi, şimdi ise çoğunluğu pop sanatçıları oluşturuyor. Birkaç tanıdığımın ısrarı ile 14 Ekim 2016 tarihinde ki konsere gitmeye karar verdim. Gitmeyi zaten düşünüyordum ama dediğim gibi mekânı sevmediğim için kararsızdım. Konser sabahı birkaç küçük aksilik yaşamak durumunda kaldım ama o aksilikler konsere gitmeme engel olamadılar. Bu konser benim için farklı olacaktı çünkü daha önce Cem Adrian’ın rock konserine gitmemiştim. Nedendir bilinmez her konsere gidişim de mutlaka kulis heyecanı içerisinde olurum, çoğu sanatçının konserinde de kulise girip resim çektirmişliğim vardır. Bu konser için de ayarlamaları yapmak zor olmadı neyse ki. Konser saatinden 2 saat öncesinde, konsere gideceğim arkadaşım ile buluştuk. Birkaç işimiz vardı onları halledip sonrasında hemen mekâna geçtik. Mekânın önündeki kuyruk bizi şaşırtmadı çünkü beklenilen bir durumdu. Bütün güvenlik kontrollerini geçip, mekâna girdiğimizde tekrardan anladım ki orayı sevmiyordum. Resim ve video çekme alışkanlığım olduğundan en önden bir yer kaptım. Beklerken dakikalar geçmiyormuş gibi hissettim, çünkü yaklaşık olarak 1 saat bekledik sahneye çıkmasını. Sahneye ilk, beraber çaldığı piyanisti Sezgin Alkan çıktı. Sahne de devleşen, çalarken kendinden geçen insan. Ne kadar da çok severim kendisini. Aksöyek 2 Piyano’yu sevmeme neden olan tek insandır kendisi, başka piyanist tanımam kendisini dinledikten sonra. Ardından alkışlar eşliğinde Cem çıktı sahneye ve en sevdiğim şarkılarından biri olan Ben Seni Çok Sevdim’i söyledi. Ben sadece dinliyorum, o söyledikçe içimden eşlik ediyorum kendisine. Sahne de ki hal ve hareketlerini izliyorum ikisinin de. Cem Adrian’ın sahne kostümleri hep özel tasarımdır ve hep siyah giyer. Her zaman ki gibi siyahlar içindeydi. Konser boyunca bildiğim bütün şarkılarını yorumladı, birkaç bilmediğim türkü dışında. Konser iki kısımdan oluşuyor; ilk kısım şarkılarını rock olarak söylediği, ikinci kısım da ise şarkılarını sadece Sezgin Alkan eşliğinde söylediği ki ben bu kısmı daha çok sevdim. Konser de bir şeyi çok net fark ettim, oda Cem Adrian’ın zaten normal de uzun olan şarkılarını daha da uzatarak söylediği oldu. Bazıları seviyordur bu durumu muhtemelen ama arkadaşım ve ben biraz rahatsız olduk. Konseri yine her zaman ki ritüelleri ile bitirdiler. Cem sahneden indikten sonra Sezgin Alkan ve grubun diğer üyeleri sahne de kalarak doğaçlama bir gösteri yaptılar. Konserin en sevdiğim yanı da bu gösteri kısmıdır zaten, ne kadar yorgun olursam olayım o anı beklerim hep. Mekândan çıktıktan sonra Sezgin Alkan ile resim çektirme şerefini elde etmek benim için büyük bir sürpriz oldu. Şeref diyorum evet! Herkese nasip olmaz en değerli siyah ile resim çektirmek… Muharrem KARAKAŞ 21302258 Türkçe 101 Sec. 57 Seda UYANIK VATAN SAĞOLSUN Ne zaman bir film izleyecek olsam gözüm sürekli türü dram olan bir film arar. Levent Semerci’nin Nefes filmini de dram düşkünlüğümden dolayı izledim. O zaman ki dönemde ülkemizin gündemini yoğunca meşgul eden hatta neredeyse bütün gündemi oluşturan doğu sorununu ele alan bu filmi vizyona girdiği ilk gün izleme şansı buldum. Filmi büyük bir heyecanla beklemiştim vizyona girene kadar ve filmin fragmanı her izlediğimde heyecanım katlanarak artıyordu. Filmi izlediğimde arttırdığım beklentime rağmen hayal kırıklığına uğramamış olmak benim için mükemmel bir duyguydu. Hani tüylerim diken diken oldu deriz ya belki de onu en çok bu filmde yaşadım ben... Film liseye başladığım sene vizyona girmişti. O dönemde terör olayları fazlasıyla dikkatimi çekmekteydi. Bizim şirkette çalışan bir abi askerliğini Aktütün karakolunda yapmıştı. Onun askerlik anıları -çoğu çatışmadan oluşan- benim doğu sorununa, teröre olan merakımı arttırmıştır. Ülkemizi derinden yaralayan Aktütün baskını o askerden döndükten birkaç gün sonra gerçekleşmişti. O yüzden anlatacak anısı çok fazlaydı ve çoğu da duygusal anılardı. O anlattıkça tüylerim diken diken oluyordu. Nefes, doğu sorunu ele alan çok nadir filmlerden birisiydi o dönemde. Hatta bildiğim kadarıyla Yazı Tura’dan sonra tek. O yüzden, farklı bir yeri olmuştu benim için... Nefes filmini izlerken daha önce hissetmediğim duygular eşlik etmişti bana. O dönemde sürekli konuşurdum arkadaşlarımla, şu nasıl olur, bu nasıl olur, şöyle olduğunda ne hissediyorlardır, ne yapıyorlardır diye. Filmi izlediğimde anladım ki bizim düşündüğümüz en kötüden bile daha kötü şartlarda askerlik yapıyorlarmış ordakiler. Filmi izlerken sürekli kendimi ordaki bir asker gibi hayal ettim. Her an ölümle burun buruna olmanın nasıl kabul edildiğini gördüm film boyunca. Günlerce, haftalarca, aylarca insandan, insani herşeyden uzak, ölüme nefes kadar yakın bir yaşam sürmek... Yazarken bile tüylerim diken diken oluyor... Kendimi ordaymış gibi hayal ettiğim iki saat içerisinde bile çetin psikolojik savaşlar verdim... Nefes filmini beğendiğim, severek izlediğim diğer dram filmlerinden ayrı bir yerde tutuyorum. Çünkü, bu filmde şahsıma ait bulduğum unsurlar diğerleri kadar çok değildi. Buna rağmen bende bıraktığı etki çok fazlaydı. Bu sefer tüylerimi diken diken eden sahneler kendimden birşeyler bulduğum için değil, milletimizi en çok acıya boğan, terör belasını bu kadar somut bir şekilde görmemdi. Günümüzde çözüm süreci palavrasıyla azalmış gözükse de, her şehit haberi duyduğumda aklıma Nefes’teki sahneler geliyor ve haber ekranında gösterilen sahnelerin, bir filmden görüntüler değil de gerçek hayattan sahneler olması kanımı donduruyor. Bu görüntüler karşısında şehit ailelerinin halini düşünüp kendimi ne kadar “bir oğlum olsa o da vatana feda” diye haykıran annelerin yerine koymaya çalışsam da tam olarak başaramıyor ve o dehşetli acıya karşı gösterdikleri bu yürekli tutumu hayranlıkla karşılıyorum. Nefes filmi, günümüzde kimsenin ele alamadığı konuyu ele aldığından bir sıfır öndedir benim için. Türk sinema tarihinde doğu terörünü ele alan başarılı bir film bir elin parmağını geçemeyecek kadar azdır. Nefes’i izlediğimde doğu sorununun ne kadar başarılı bir dram filmine konu olabildiğini gördüm. Filmi izledikten sonra o coğrafyada askerlik yapan tanıdığım herkese sormuşumdur gerçekten bu kadar zor mu orda şartlar diye. Aldığım cevap hep Nefes bile ordakilerin yanında devede kulak kalır tarzı cevaplardı. Filmi her izlediğimde yaşadığım hissiyat gittikçe yoğunlaşmakta bunun sebebi ise hem daha çok kişi ile konuşma şansı bulabilmem hemde doğu sorununun günümüzde farklı boyutlara gelmesi, yaşanan acının dahi içinin boşaltılması... Zeynep Deniz Gülden 21601266 İKİ FARKLI NOTA Birçok kişiyi sevebilirsiniz, birçok insandan etkilenebilirsiniz, çok güzel ilişkileriniz olur belki ama herkes ömründe sadece bir kez âşık olur ve bunun ne zaman olacağını asla bilemezsiniz. Hiç beklemediğiniz bir anda, hiç beklemediğiniz bir yerde, belki de henüz çok gençken âşık olacaksınız. Âşık olduktan sonra birini yine sevebilirsiniz ama aşk sadece bir keredir. Aşk, sevgiden çok farklı olan ve bazı insanların kaç yaşına gelirse gelsinler karşılaşamadıkları bir duygudur. Ben aşkın kendisiyle karşılaştım. Benim için hem çok erken hem de çok geçti. Zaten aşk böyle bir şey. Tüm zıtlıkları içinde barındırıyor ve onu aşk yapan da bu zıtlıklarla eşsiz bir bütün olabilmesi oluyor. Çok güzel bir bestenin bambaşka birer notası oluveriyorsunuz. Birbirinden çok farklı ama aynı zamanda da bir o kadar uyumlu. Hatta yan yana değilken anlamsız. Ben öyle bir anda öyle bir adama âşık oldum ki kelimelerimin yeteceğini düşünmüyorum. İşin en tuhaf kısmı henüz daha o adamı tanımıyorken onun adını bile bilmiyorken yüzünü gördüğüm ilk anda ona âşık olacağımı bilmemdi. Yanlış anlamayın, yakışıklılığı değildi beni etkileyen. Biliyordum o, o adamdı. Bildiğim bir şey daha vardı ki, asla birlikte olamayacaktık. Bu aşk ikimizi de çok üzecekti. Onun yanında anlamlı bir nota oldum ben. Ona her yaklaştığımda besteler yazıldı, o her gittiğinde anlamsız kaldım. Çok benziyorduk ve hiç benzemiyorduk. Şairdik ikimiz de, yazıyorduk. Bir gün bana ‘’ Yaz Zeynep, yazmazsan kötü biri olursun’’ demişti. ‘’ Gitme Metin, gidersen yazamam.’’ diyemedim. Gerçekten de eskisi gibi yazamıyorum. Benim mürekkebim kalbimden akan duygularımdı. Lakin ben kalbimi onun beni bıraktığı yerde düşürdüm. Ondan sonra tüm yazılarıma şemsiye açtım. Yazı yazmak bana acı vermeye başladı, tıpkı şu an olduğu gibi. Benzer bir geçmişimiz vardı. Uzun bir ilişkiden çıkmış ve çok acı çekmişti, benim gibi. Fakat o artık korkuyordu, bu noktada bir bütün olamıyorduk. Yazının ilk başlarında benim için hem çok erken hem de çok geç olduğunu söyleme sebebim de buydu. On dokuz yaşında bir kız için çok erken, geçmişlerinde yaşadıklarından ötürü bir araya gelemeyen iki insan için çok geçti. Bana en son ‘‘Bu kadar güçlü duygular nasıl tarif edilir bilmiyorum. Bildiğim tek şey ben şimdi bu duygulardan, bizden kaçacağım ve sen de gitmeme izin vereceksin’’ demişti. Tutmadım onu, tutamadım. Aşk böyle. Birine gerçekten âşıksanız onun mutluluğu için katlanamayacağınız şey yoktur. Aslında onsuzluk katlanılmazdır ama onun için katlanırsınız. Ben de öyle yaptım. Sadece iyi olduğunu bilerek onu bir ömür boyu görmemeye razıydım. O gitti, ben anlamsız kaldım. Eskisi gibi değilim artık. Bir daha olabilir miyim, asla. O gittikten sonra önümde ne bir sayfam kaldı yazacak ne de bir kalemim. Yazamadım, yazsam ağlardım. Su ve ateş olarak tanımlardık birbirimizi. Çok benziyorduk dediğim gibi ama aslında çok farklı iki parçaydık. Tıpkı kitaptaki karakterler Bianca ve Manuel gibi. Ben su olurdum o ise ateş. Aslında yan yana asla var olamayan, ama birbirlerinden ayrı da bir bütün olamayan, su ve ateş... O yakardı hep, elinde değildi. Ateşti sonuçta. Ben de beni yakmasına razı, kendime su serperdim. Bir tek onun yüreğinin yangınına su serpemedim sonra ben de su olmaktan vazgeçtim. Artık ne ben suyum ne de o ateş. Biz artık başka bestelerde birer notayız. Anlamsız ve bütün olmaktan da bir hayli uzak. Manuela Salvi, Ayın İki Yüzü, 2015 YARIM KALAN SAADET Sürekli tavsiye edildiği halde göz ardı ettiğim bir kitaptı Sabahattin Ali’nin Kürk Mantolu Madonna’sı. Geçen sonbaharda kitapçıda istediğim kitabı bulamayınca, açıkçası biraz da eli boş dönmemek için, Kürk Mantolu Madonna’yı aldım. Neden bu kadar çok kişi tarafından tavsiye ediliyor? Nasıl oluyor da bunca insan bu kitabı kendiyle özleştiriyor? Yoksa sadece şişirilmiş bir kitap mı? Kitabı okuduğum iki gün içinde tüm cevaplarımı aldım. İnce olmasına karşın gördüğüm en yoğun kitaplardan biriydi. Kitabın başlarında yeni bir iş arayan memurun ve arkadaşının statü farklılığı ile değişen davranışları, günlük hayatta sıkça gözlemlediklerimle aynıydı. Memurun yeni işvereni olan sözüm ona arkadaşı Hamdi’nin kendini onun velinimetiymiş gibi gören davranışlarını okurken gerçek hayattaki gibi bir mide bulantısına kapıldım. Memurun alçalan benliğinden nefret ettikçe kendini Hamdi’nin karşısında ezmeyi sürdürmesini ona acıyan bir gülümsemeyle okudum. Birine muhtaç olmak ne zor diye düşünmeden edemedim. Yine de memurun hissettikleri yabancı gelmedi. Birçok insan kitabın ikinci kısmına yoğunlaşır ama bence kitabın başlarında memurun yaşadıkları da bir o kadar dikkate değerdi. Günlük hayatta fark etmeden yaptığımız davranışların tesirini, karşısındakine hissettirdiklerini genelde göz ardı ederiz. Kitap bunun gibi ayrıntılara dikkat çekiyor. Memurun Raif Efendiyle tanışmasıyla kitap bambaşka bir seyre kapılıyor. Artık sadece Raif Efendinin yalnızlığı, iç dünyası ve insanlardan elini eteğini çekmesi anlatılıyor. Raif Efendi, yazarın da bahsettiği gibi sıradan, alelade, sokakta her gün gördüğümüz onlarca adamdan biri. Onun siyah kaplı bir deftere döktüğü tutkulu aşk hikâyesi, bizlere o sıradan görünümlü adamların da kendine ait bir iç âlemi olduğunu göz ardı ettiğimizi gösteriyor. Genelde bir kitap okurken ya da film izlerken kendimi nerdeyse tüm karakterlerin yerine koyarım. Ben olsaydım ne yapardım? Ben olsaydım ne derdim? Ama bu kitapta Raif Efendiden başkasına yoğunlaşmam mümkün olmadı. Özellikle Maria Puder ile karşılaşmasından önceki Raif Efendiyi rahatsız edici derecede kendime benzettim, kendimle özleştirdim. İçinden geçenleri söyleyememek, bir kitabı okurken geçen iki saatin ömrünün birçok senelerinden daha dolu geçtiğini düşünmesi, en güzel, en derin yanlarını herkesten saklaması bakımından onu kendime benzetiyorum. Böyle bir adam için Maria Puder’in nam-ı diğer Kürk Mantolu Madonna’nın onun için ne demek olduğunu bir nebze olsun anlayabiliyordum. Raif Efendiyi bu kadar çok kendimle özleştirdiğimi söylediğim halde onu anlayamadığım birçok yer vardı. Berlin’deki sanat galerisinde gördüğü oto portreye günlerce dalıp gitmesi, en derin duygularını ona atfetmesi oldukça anlaşılır. Hatta hayatının en mühim şeyi gibi gördüğü portredeki kadını yanına geldiğinde tanıyamaması da anlaşılabilir. Çünkü kendi kafasında kurduğu, en güzel ve en derin duyguları atfettiği kadın gerçekte yanına gelenle alakası yoktu. Sonuçta hiçbir şey bizim kafamızda hayal ettiğimiz kadar güzel ve mükemmel değildir. Fakat bir gece eğlence dönüşü Maria Puder’le karşılaşınca birdenbire onun Kürk Mantolu Madonna olduğunu nasıl ve neden fark etti? İlk karşılaşmalarından bu yana Maria’da ne değişmişti ya da değişen Raif Efendinin kafasındakiler miydi? Raif Efendi’nin kafasına giremediğim, beynin içindekileri okuyamadığım zamanlardan biriydi. Kitabı okurken Raif Efendi ve Maria’nın karşılıklı konuşmalarını en az ben de Raif Efendi kadar seviyor ve bekliyordum. Taban tabana zıt gibi görünen bu iki karakterin kendilerini açtıkça pek çok bakımdan benzerlik içerisinde bulunduklarını gördüm. Maria Puder sürekli erkeklerin tahakkümünden hoşlanmadığını belirtiyor ve birine tabi olmayı dünyanın en aşağı şeyi olarak görüyordu. Günümüz Türkiyesini hatta dünyasını düşünecek olursak birçok kadının böyle düşündüğünü söyleyebilirim. Yaşamımız boyunca karşılaştığımız birçok erkekten gördüğümüz davranışlar bizleri böyle düşüncelere sevk ediyor. Maria Puder’in de fark ettiği gibi erkeklerin en tabi haklarıymış gibi insandan pek çok şey istemeleri hatta bu yalnızca sözle olmak zorunda değil bakışlarıyla veyahut hareketleriyle göstermeleri birçok kadını feminist diye adlandırabileceğimiz düşüncelere sevk ediyor ve insanlara olan inancını kırıyor. Öyle ki Maria, Raif Efendinin kendine olan büyük sevgisine bile inanmamakta oldukça direniyor. Buna karşılık Raif Efendinin büyük bir sabırla sevdiği kadının duvarlarını aşmaya çalışmasına çok özendim. Sevdiği kadının bir bakışından hangi ruh hali içerisinde olduğunu anlaması ve betimlemesi romanın en güzel yerleriydi. Öte yandan zamanla Raif Efendinin aşkını saplantılı buldum belki de hastalık derecesinde. Veyahut ben birine bu denli bağlı kalınmasını idrak edemiyorum. Maria Puder’den sonra kendini başkalarına kapatmasına bir yere kadar hak verdim. Fakat kendi öz çocuklarına bile sevgisinde mesafeli olması beni karakterden bir nebze soğuttu. Hele ki yıllar sonra tesadüf eseri karşılaştığı çocuğun kendi öz evladı olduğunu öğrendikten sonra göndermesi bana çok vicdansızca geldi. Çocuğun, Maria’nın ve hatta kendinin bile haz etmediği bir kadınla gitmesine öylece göz yumdu. Hayata karşı her zaman pasif bir tutumu olan bu adamın yine de yaptığı bu davranış kanımca affedilemezdi. Kitabın sonunda hummalı bir hastalık sonucu ölen Raif Efendinin bulupta kaybettiği kıymetli aşk için, Maria’dan sonra yaşadığı acınacak diyebileceğimiz hayatı için ve hiçbir şeyden habersiz olan Maria ve Raif Efendinin kızları için ayrıca kendimi hüzünlü hissettim. HUZURSUZLUK SALGINI Hayatlarımızda bazı anlar vardır ki insan kendini huzur içinde hissetmekten alıkoyamaz ve çoğu zaman küçük şeylerdir bize bu huzuru hissettiren. Mesela bazen dinlediğimiz şarkının bir sözü ya da melodisi, bazen de güneşin doğduğu o andaki renk cümbüşü... Fakat bazen de insan öyle bir huzursuzluğa kapılıyor ki kendisini ve yaşadığı toplumu fark etmeden sorgulamaya başlıyor. “Zaten dünyanın hangi köşesinde huzur kaldı ki...” (Livaneli 2017, 125) Orta doğunun ve hatta batının da en acımasız yüzünü ortaya seren, Huzursuzluk kitabına ait olan bu söz de tam olarak beni birkaç saniyeliğine duraklatıp bu sorgulama anını yaşatacak kadar güçlüydü. Bu düşüncelerden sıyrıldığım zaman da yaşadığımız dünyanın, bulunduğumuzun toplumun ne hâlde olduğu ve gerçekten nasıl da artık bir huzursuzluk içinde yaşadığımızı fark ettim. Fakat bu huzursuzluğun, insanlığın eseri olduğunu düşünüyorum çünkü büyüklerimizin anlattığı o eski samimiyet ve huzuru bence yine biz insanlar yok ettik. Artık şiddet, savaş, taciz, yalan, ırkçılık gibi kavramlar dünyamızın gerçekliği hâline geldi ve sadece haberleri izleyerek bile bu durumu rahatça kavrayabiliriz. Aslında biz insanlar, hep ben merkezcil canlılar olduğumuz için, durumun eskiden de çok farklı olduğunu düşünmüyorum. Sadece bence o zamanlar henüz sevgi ve hoşgörüyü kaybetmemiştik. Günümüz dünyasında ise teknolojinin gelişip büyümesiyle insanların içindeki bencillik ve açlık duygusu da iyice kendini ortaya çıkarmaya başladı. Çünkü bu gelişmelere sahip olmak beraberinde şöhret, para ve güç de getiriyor ve biz insanlar, tarih boyunca bunları elde etmek için çok şeyi gözden çıkarmış canlılarız. Tüm bunlar aslında toplumu huzursuzluğa iten nedenler çünkü insanlar bu yoğun elde etme isteğiyle sabırsız bir şekilde fevri davranarak bütün düzeni ve huzur ortamını yok edebiliyor. Bunun en iyi örneğinin günümüzün politika dünyasının olduğunu düşünüyorum. Bugün, dünyada başka bir ülkeyle politik sorunları olmayan bir ülke bulmak çok zor çünkü çoğu lider kendi çıkarları ve ideolojileri doğrultusunda iş yapıyor ve bunlar bazen insanları yurtlarından ettiği gibi yine bu insanların ölümlerine bile sebep olabiliyor. İşin garip tarafı buna sebep olanlar aynı zamanda dünya barışından da söz edebiliyor. Bu güce, paraya olan açlık sonucu ortaya çıkan durumlar sadece ülkelerin politikasına ya da ekonomik ilişkilerine değil aynı zamanda topluma da zarar veriyor. Savaşın yaşandığı ve insanların her gün sözlü ya da fiziksel şiddete maruz kaldığı bir ülkede insanlardan nasıl rahatça yaşamaları beklenebilir ki? Ya da böyle bir ortamda insanların nasıl sağlıklı düşünmelerini bekleyebiliriz? Kısacası şiddetin neredeyse özendirildiği böyle bir toplumda insanların aklının ucundan bile geçmeyecek kötü olayların meydana gelmesi ve bunun bir yerden sonra toplumun geri dönüştürülemez düzeni hâline gelmesi çok da şaşırılacak bir olay değil. İşte bu gibi durumlar toplumdaki huzuru tamamen yok ederek insanları huzursuzluk içinde yaşamaya alıştırıyor. Peki, bu maddi kavramlar nasıl insani duygularımızı hiçe sayacak kadar önemli hâle geldi? Ya da düşündüğümüz gibi gerçekten bu huzursuzluk ortamını yaratmayı göze alacak kadar önemliler mi? Bana kalırsa hiçbir şey toplumun huzurundan daha önemli olamaz çünkü eğer bir toplumda huzur yoksa paranın ya da gücün hiçbir değeri olamaz. Tabii bulunduğumuz yüzyıl için para ya da güç gibi kavramların önemsiz olduğunu söyleyemem çünkü artık öyle bir dünyada yaşıyoruz ki insanların bunlar olmadan bir yerlere gelmesi çok zor, belki de tüm bunlara olan açlığın sebebi budur diye de düşünmeden edemiyorum bazen. İnsanlar bir yerde öyle bir hâle geliyorlar ki kendilerinden başka kimseyi düşünecek durumları olmuyor. Fakat sebebi ne olursa olsun bunların hiçbiri insanların ve dolayısıyla da toplumun düzenini bozmak için bir neden değil. Bunun gerçekten bencillikten başka bir şey olduğunu düşünmüyorum çünkü günümüzde öyle vahşice şeyler oluyor, her gün öyle şeylere şahit oluyoruz ki insan çoğu zaman vicdan kavramının nereye kaybolduğunu düşünüyor. Artık insanların zihniyetleri de kalpleri de dinleri, dilleri, ırkları ne olursa olsun kirlenmiş durumda. Yani şu an öyle bir dünyada yaşıyoruz ki neresi olursa olsun, ister dünyanın en medeni isterse de en gerici yerinde olalım, bu huzursuzluk çağımızın bir salgını gibi her yerde bir şekilde kendini gösteriyor ve maalesef biz insanlar da bu duruma gittikçe alışmaya başlıyoruz. Bahriye Öykü Onan Eser Kaynakçası: Livaneli, Zülfü. Huzursuzluk. Ed. Neclâ Feroğlu. İstanbul: Doğan Kitap: 2017 Şevval TÜRKİLERİ Babanın Yardımı ve 58 Yıl Öncesine Yolculuk Zamansızca karşıma çıkan siyah beyaz bir fotoğraf karesi beni bu satırları yazmaya iten. Onunla ne zaman karşılaştığımızdan tam olarak emin değilim. Muhtemelen çocukluğumdan bu yana devam eden, saçma sapan her nesneyi ve kişiyi elime fotoğraf makinesi geçtiği gibi çekmeme sebep olan fotoğraf sevgim itti beni ödüllü fotoğraf arayışına. Güzel fotoğraf çekebilmenin bir süper güçten farksız olduğunu düşünürüm. Zamanı durdurabilmek, tek bir kareye binlerce kelime sığdırabilmek, hatta kimi zaman sözcüklerin anlatmakta kifayetsiz kaldığı anları gözler önüne serebilmek büyük bir yetenek. Fotoğraf sevgimi fark ettiğim yıllarda siyah beyaz fotoğrafların kendilerini ifade etmek için fazla kısır kaldığını düşünüyordum, şimdi ise diğer renklerin duygularından arınmış, sadece iki rengin arasına sıkıştırılmış grinin sonsuz sayıda tonuyla kendi derdini anlatabilen kareleri daha etkileyici bulduğumu itiraf etmeliyim. Belki de satırlar dolusu mektupların, kompozisyonların anlatamayacağı durumları bu iki renkle yansıtabilen kareler takdire şayan. Karşıma çıkar çıkmaz beni etkisi altına almayı başarabilmiş kareyi incelerken beni rahatsız eden bir şeylerin olduğunu düşünüyorum. Kaşlarım çatılırken ilk bakışta gözüme çarpmayan birkaç detayı fark etmeye başlıyorum ve beni nelerin rahatsız ettiğini anlıyorum. Fotoğrafın beni rahatsız etmesinde herhangi bir sakınca yok, çünkü bu karenin amacı tam da bu: Rahatsız etmek. Acıyı, savaşı, kötülüğü anlatabilmek. Çünkü bu karenin arkasında acı bir hikaye yatıyor. 1962 yılının haziran ayına gelindiğinde Venezuela’da baş gösteren askeri isyanın bilançosu dört günde 400’den fazla ölü ve 700 yaralı idi. Bu fotoğraf da isyan sürerken vurulan bir askerin son anını getiriyor bize tam 58 yıl öncesinden. Gözlerimi önümdeki karenin üstünde dolaştırdıkça nelerin beni etkisi altına aldığını görebilmek mümkün oluyor. Arkadaki su birikintisi bana soğukluğu ve kirliliği yansıtıyor. Belki de fotoğrafın temasıyla oldukça uygun olduğu için bu kadar rahatsız ediyor beni. İnsanın vahşilik ve acımasızlık karşısında kanının donmasına sebep olan soğuk ve vicdanların kirliliği. Çünkü bu fotoğrafta tam olarak kirli vicdanlar var, daha doğrusu o kirli vicdanlar yüzünden çaresizliğin verdiği dehşet yüzünden okunan bir rahip ve kalbinin belki de son atışında, dudaklarının arasından çıkan son nefeste rahibin kollarına huzur bulma umuduyla sarılan bir asker. Fotoğrafı incelemeye devam ederken gözlerim bu sefer yere, dağılmış taşlara kayıyor. Zemindeki düzensizlik bana yolların bile bir isyanı dile getirdiğini düşündürüyor. Sanki asfalt günlerce savaşa, kavgaya tanıklık etmiş de, insanın sebep olduğu vahşete daha fazla dayanamayıp biriktirdiklerini, sineye çektiklerini kusmuş gibi görünüyor gözüme. Bu tek karede dünyanın var oluşundan, insanın tarih sahnesine çıkışından bu yana yaşadığı en büyük sorunlarından biri de görülüyor açıkça. Savaşa ve insan canı almaya açıkça karşı gelen, bilgeliğin, şefkatin temsilcisi rahip dimdik ayakta. Buna rağmen öğrettiklerinin halkta hiçbir karşılığının olmadığı gerçeği, aksine kendilerine savaş gibi bir insanlık suçunu yakıştırabilmiş asker ve politikacıların bu soğukkanlı acımasızlığı karşısında dehşete düştüğü yüzünden okunuyor. Bilgeyi dinlemeyen, onun öğretilerinin apaçık karşısında durmayı seçmiş asker ise diz çökmüş, sözlerine kulak vermediği rahibin kollarında son bir umut huzura ulaşmayı düşlüyor. Kavgayı seçenlerin sonu bu olacak, dercesine. Bu asker bu düzensizliğin, kaosun sebebi mi, yoksa sadece emir eri mi bilinmez. Yine de, bu savaşın kurbanlarından biri olduğu kesin. 1963 yılında Héctor Rondón Lovera’ya Pulitzer ödülü kazandırmış bu fotoğrafın ödülü sonuna kadar hak ettiğine inanıyorum. Zira bu kadar derin bir tarihi olan insan doğasının savaşa aç olduğu gerçeğini, bilgiden uzaklaştıkça insanın diz çökmeye bir adım daha yaklaştığını tek bir karede anlatabilmek gerçek bir yetenek. Kaynakça: “İç sızlatan Pulitzer fotoğrafları”. Milliyet. 7 Mart 2016. Web. 30 Mart 2020. Lovera, H.R. Ayuda del Padre. 1963. Milliyet. Web. 30 Mart 2020. 21400638 Cansu Hangül KOCAN KADAR KONUŞ YA DA SONSUZA KADAR SUS CANIM KIZIM Eveet, şu an Türkçe dersinin son blog yazısı yazıyor olmanın verdiği gururdan mı yoksa iç burukluğundan mı bahsetsem önce bilemiyorum. Bu yüzden bugünkü blog yazımın ana temasına hemencecik bir giriş yapmak niyetindeyim. Aman ha, sizleri şimdiden uyarayım, bu yazım %100 Türk kızı olmayanları pek ilgilendirmiyor. Siz değerli, erkek okuyucularıma ve “Türk kızı genlerini” az barındıran kadın okuyucularıma veda ediyorum  Beni çok özlerseniz diğer yazılarıma bakıp beni anabilirsiniz. Kendinize çok iyi bakın. Sevgileeeer! :) Şimdi geleliiiim bugünkü yazımızın konusuna: Son blog yazısı için vizyona yeni girmiş bir filmi ele almayı uygun buldum ama merak etmeyin çünkü kitap delisi Cansu, bu filmi seçerken bir kitaptan uyarlanmış olmasına özen gösterdi. Hem de Bilkent camiasına yakın bir yazar seçti bunun için… Evet, sizin de tahmin ettiğiniz gibi konumuz; bir Bilkent mezunu olan Şebnem Burcuoğlu’nun kaleme aldığı ve Kıvanç Barıönü’nün beyazperdeye yansıttığı Kocan 1 21400638 Cansu Hangül Kadar Konuş adlı yapıt. Kitabın kapak fotoğrafı ve filmin afişini merak ettiyseniz hemen alta bakabilirsiniz. :) Kocan Kadar Konuş, odak figür Efsun’un ağzından, 30 yaşına gelmiş ve hala “koca bulamamış” bir Türk kızının; yakın çevresi ve özellikle ailesi tarafından evliliğe sürüklenişini ve bir evlilik delisine dönüşmesini çok içten, komik bir dil ile anlatıyor, izleyicisini, okuyucusunu kahkahalara boğmakta sınır tanımıyor. Bunu yaparken de bizi biz yapan değerleri yani Türk adet ve geleneklerini çok güzel yansıtıyor. Ve belki de bu yüzden de izleyici ve okuyucu “Aaaaa bu kitap/bu film işte tam beni anlatıyor!” diye düşünüyor. 2 21400638 Cansu Hangül Buna rağmen, internetteki sinema bloglarına bakacak olursanız filmin başarısızlık ve yüzeysellik ile eleştirildiğini eminim ki sizler de göreceksinizdir. Hatta, kitabı daha almadan, edebi bilgiler içeren ya da edebiyata ilişkin paylaşımlar yapan internet sitelerine eğer bir göz gezdirirseniz büyük ihtimalle kitabı almaktan vazgeçeceksiniz. Ama bence siz ne yapın biliyor musunuz? Biraz eğlenmek ve biraz da “Vay be, nasıl güzel bir tespit!” demek için hem kitabı alın hem de film daha vizyondan düşmeden sinemaya gidin.( Kaçırdıysanız da üzülmeyin canım, elbet DVD’si çıkar.) Kitabı şöyle güzel bir yaz gününde iskelenin başında, rüzgâr püfür püfür eserken okumaya koyulun, filmi de; ayaklarınızı uzata uzata patlamış mısırınızla keyiflene keyiflene (Yaz da geldi gelecek, o yüzden şimdi ne olur, ne olmaz yazın bikini giyebilmek için yemeyi çok abartmayın ya da hiç değilse mısırınıza tuzu biraz az dökün .) izleyin ve tüm dertlerinizden kurtulun... “Kocan Kadar Konuş, Türk kızı mantığı ve evlilik teması etrafında oluşmuştu.” demiştik zaten. Şimdi hadi gelin de kendi içimizdeki evlenmeyi bekleyen Efsun’u ve çevremizdeki evlilik meraklılarını tespit etmeye çalışalım. 3 21400638 Cansu Hangül Yukarıda kendi kitabımdan fotoğrafını çektiğim başlığa resmen bayıldım. Hani “Yeter artık gına geldi.” Denir ya, sanırım bu söz, evlilik muhabbeti için ortaya çıkmış. Hayır, tüm komşu oturmalarında evlilik konusu mu konuşulur, gerçekten anlamıyorum? Hele bir de ortada Türk kahvesi olsun… Ohhh şişman komşu teyzelere gün doğduğunun kanıtıdır. Zaten bundan sonra yazacaklarımı çoktan tahmin etmişsinizdir ama ben yine de belirteyim en iyisi: Olayın baş kahramanı şişman Mualla Hanım Teyze, fal bakmamak için önce bir sürü bahane uydurur. Neymiş, modunda değilmiş… Bak sen… Neyse, sonra tüm komşular tarafından ikna edilen hanım teyzeciğimiz, kahve fincanını çok büyük bir ustalıkla tek bir hamlede çevirir. Sonra da manidar manidar kahve telvesine bakar 1-2 dakika boyunca. (O sırada, odadaki sessizliği ve gerginliği anlatmama gerek yok sanırım.) Ve bu andan sonra kimsecikler bu hanım teyzemizi durduramaz. Artık çok önemli bir görev üstlenmiştir çünkü. Gerek kahve telvesini bir hayvana benzetecek diye tüm hayvanlar alemini sayar gerekse de kahve fincanında gördüğü “nazar yapan göz”leri eliyle patlatır… “Peki, fal sahibi genç kızımız (tabii illa genç olmamasına da gerek yok, evlenmemiş olsun yeter) bu sırada ne yapar?” diye soracak olursanız, size şu cevabı verebilirim: Tabii ki bir eline bir kağıt alıp Mualla Hanım Teyze’nin ona verdiği harflerden anlamlı bir bütün oluşturmaya çalışıp olası koca adayını saptamaya çalışır  Hadi hadi çekinmeyin, itiraf edelim birlikte, bu durumdan (Ya da fal bakma ritüeli mi desek?) hepimiz çok hoşlanıyoruz. Ama ne yapalım genlerimize işlemiş bence artık bu fal 4 21400638 Cansu Hangül bakma merasimi. “Merasim” diyorum çünkü, biz evlenmeyi bekleyen (ya da etrafımız tarafından evlendirilmeyi beklenen) kızlar için yazılı olmayan bir kural sanki. Zaten, kim görmüş ki fal baktırmadan evleneni? İşte bu nedenlerden ötürü, evlilik düşünmesi biz Türk kızlarının DNA’sını işlenmiş diyebiliriz. Mesela, benim çalışma masamın yanındaki çerçevede duran fotoğrafım, bir düğün çiçeğini yakalamanın heyecanını yaşarken çekilen fotoğrafım. (Bunu her yerde söylemezsek sevinirim  ) Odamdaki en güzel yere yerleştirdiğim çerçevenin bu olması bence pek rastlantı değil, peki ya siz ne dersiniz? Diyeceğim o ki, gerek fal ritüelleri gerek çiçek yakalama macerası (savaşı) ve daha bir çoğu, biz %100 Türk kızlarının vazgeçilmezleri. Bu yüzden de bunlara her ne kadar önem vermiyorsak bile, bu değerleri benimsemek gerektiği düşüncesini taşıyorum. Zaten bu yazıda anlatmak isteyip de anlatamadıklarımı ya da belki de iyi ifade edemediğim alışkanlıklarımızı, değerlerimizi, filme giderseniz anlarsınız. Haydi, şimdi marş marş ya sinemaya ya da en yakın kitabevine! Not: Kitabı okurken size tavsiyem, şöyle bol köpüklü bir Türk kahvesi… Kim bilir belki de kısmetiniz o içtiğiniz kahvenin telvesinde saklıdır. :) Herkese, gönlüne göre kısmetler :D Neyse haliniz çıksın faliniz…. Cansu Hangül 5 Selen Çisem KURU TURK-101 060 Sevcan TİFTİK ARKAYA BAKMADAN HAYATA VEDA İstanbul’dan okumak için Ankara’ya geldiğimde en çok duyduğum soru şüphesiz ki “Emin misin?” idi. Tuhaftır belki ama emindim. 18 yaşında bir genç olarak İstanbul beni yormuştu. Bu yüzdendir ki ne kadar evim burnumda tütse de Ankara’ya gelmek verdiğim en güzel karardı. Elbette Ankara dünyanın en küçük şehri değildi ama İstanbul’a kıyasla pek de büyük sayılmazdı. Hayatımı minimize etmek istediğime o zaman karar verdim. Tabii ki Christopher McCandless gibi radikal bir karar alıp her şeyden vazgeçmedim. O idealist bir adamdı. Ailesi için üniversiteye gitti ama meslek sahibi olmak istemedi çünkü hiçbir zaman kariyer peşinde koşmanın hayatın gerçekliği olduğuna inanmadı. 22 yaşına geldi ve işte o zaman o büyük kararı verip kendini doğaya bıraktı. Ben de kendi hayatımı istediğim şekilde değiştirdim. Tıpkı onun da yaptığı gibi. Aslında Alex (gezgin olduğu dönemde kullandığı isim) bu kararı, kim bilir belki de çok küçükken, yaşıtları o sırada nasıl göründüklerinin derdine düşmüşken vermişti. O aslında materyalist dünyayla olan bütün ilişkilerini kesmek istiyordu. Ne telefona ihtiyacı vardı ne de sahte arkadaşlıklara. Kimimize göre belki de o sahte hayat bizim gerçekliğimiz olmuştu. Sosyal medyadaki fotoğraflarımız, nerede ne yaptığımızı herkese söyleme isteği. Bunlar ne kadar her insana uzak gelse de aslında farkında olmadan her gün yaptığımız şeyler. Mesela sınıfta insanlar yüz yüze konuşmadan önce sosyal medyada birbirlerini takip ediyorlar. İlginç değil mi? Ama kabul edelim; bunu ben de yapıyorum, herkes de yapıyor. Bazı insanlar gelişen dünyaya ayak uydurabiliyor. Toplum nasıl isterse öyle olabiliyorlar. Aynı kıyafetleri giyip, aynı şarkılarla eğlenebiliyorlar. Fakat bazıları da bu gelişime ayak uyduramıyor. İnsan ne kendini kapatmalı değişen dünyaya ne de tamamen hayatını bu sanal evrene adamalı. Bana kalırsa her şey bir ölçüde olmalı. Ben, ne çok sosyal medya kullananı ne de hiç kullanmayanı savunacağım çünkü bu tamamen tercih meselesi. Tıpkı her şeyi bırakan Christopher gibi… Aslında o, en çok da parayla sahip olunan şeylerin hayatın gerçek zevklerini öldürdüğünü düşündü. Haksız mıydı ki sanki? Sahiden de paranın tek mutluluk kaynağı olduğunu düşünen insanların hayatında eksik olan tek şey gerçek mutluluk değil mi? Genelleme yapmaktan hoşlanmam, elbette böyle olmayan belki de yüzlerce aile vardır ama istisnalar da kaideyi bozmaz. Asıl gitme nedeni de şüphesiz şudur ki o mutluluğu seçti. Bu mutluluk öyle bizim anlayabileceğimiz türden bir mutluluk değil. Belki de yalnızca keşişlerin ve gerçek filozofların algı seviyesinde bir mutluluk. Film, bu duyguyu bana azıcık da olsa geçirebildi. İzlerken dakikalar boyunca kendimi onun hayatını yaşıyormuş gibi hissettim. Her şeyi bıraktığımı ve gittiğimi düşündüm. Yalnızlık bazen ne kadar korku dolu gelse de, izlerken tek başıma olup dünyayı karşıma almaktan gerçekten keyif aldım. Sıcacık evimde elimde bir kahveyle bu duyguyu tarif etmek ne kadar da doğru olur bilemiyorum. Düşünebiliyor musunuz iki yıl boyunca doğada tek başınızasınız ve size eşlik eden sadece kitaplar ve kuş sesleri. Ne annenizden bir haber alabilirsiniz ne de dünyada olup biten olaylardan. Aslında bu kelimelerle tekrar anlattığınızda çok da eğlenceli gelebilir. Sanki şehirden kaçıp iki günlüğüne köye gittiğiniz o zaman gelmiştir aklınıza ama bu durum tamamen farklı. Bunun onunla hiçbir bağlantısı yok. Bizim yaptığımız “kendini dünyaya kapatma” maksimum telefonumuzu kapatmaktan ibaret. O da yanlış anlaşılmasın, şarjımız bitmiştir diye. Onunki ise çok ciddi bir kendini soyutlama. Kimi destekler, kimi karşı çıkar ama ne dersek diyelim dünyadan böyle cesur bir insan geçti. Onun, bu gördüğümüz her şeyi bırakıp gitmesi çoğu insanda özenme duygusunu uyandırdı. Fakat herkesin aksine düşündükçe daha da imkânsız olduğunu hissettim. Telefonmuş, teknolojiymiş… Bunların hepsi istense ya da kafaya esilse vazgeçilecek şeyler ama aile? Sevdiğin insan? Arkadaşların? Herkese oranla benim böyle bir deneyim yaşama isteğimin olmamasının en temel sebebi, arkama bakmadan gidemeyecek olmamdır. Her ne kadar kendimi bağımsız bir birey olarak görsem de bir karar almadan önce mutlaka etkileyeceğim insanları da düşünürüm. Bu tabii ki benim görüşüm. Kimine göre ben bırakıp gidemeyecek kadar çok bağlı bir insanım, kimine göre de o çok bencil. Son olarak ne kadar tartışsak da, Alex, kendisi ve idealleri için gitti. Düşünmedi belki geride bıraktıklarını ama kalsa mutsuz olacağına gidip mutlu olmayı seçti. Peki gitmek mi kolaydı yoksa kalmak mı? Bana kalırsa giden, yeni yerler görür. Yeni alışkanlıklar edinir mesela farklı insanlarla. Kolaydır gidene. Giden neye neden gittiğini bilir ve geride bıraktıklarından pişman olmaz. Olsa gitmezdi. Ya kalan? Kalana zordur. Kalan belki bir annedir. Alex’in annesi gibi endişelidir. Gidene ne olduğunu bilmez. Elinden gelen tek şey haber almak için beklemektir. Hayat tamamen bizim tercihlerimizden oluşur. Nasıl yaşayacağımız sadece bizi ilgilendirir. Cesareti olsa insan giden mi olmak ister, kalan mı? İşte asıl soru da bu. Doğa Bilici (Vlademareous, Aralık 1,2011) BİR ROBOT İŞİMİ ELİMDEN ALABİLİR Mİ? Birkaç hafta önce gazetede “Robotlar insanlaşacak ama biz de robotlaşacağız” başlıklı bir yazı çarptı gözüme.(Yezdani, İ. Ağustos 28, 2016. Hürriyet Gazetesi) Yazıda dünyaca ünlü fütüristlerin gelecekteki dünyanın nasıl olacağı ve yapay zekânın bu dünyaya ne ölçüde hâkim olacağı ile ilgili fikirlerinden bahsediliyordu. Zihinlerimizle makineleri kontrol edebileceğimiz, DNA’mızı kodlayarak hastalıklara elveda diyeceğimiz, birbirimizin beynini okumanın yanı sıra telepati ile anlaşacağımız, robotlarla aşk yaşadığımız için insanlarla evlenmeye ihtiyaç duymayacağımız bir geleceğin bizi beklediğini öngören oldukça çarpıcı bu yazıda ben nedense robotların işimizi elimizden alacağı tespitine takıldım. Daha yapay zekâ tam anlamıyla dünyamızı ele geçirmemişken bile işi tehlikeye giren arkadaşlarım var. Mütercim Tercümanlık bölümündeki çoğu arkadaşım yazılı çeviriye çoktan el atmış olan teknolojinin, artık sözlü çeviriyi de rahatlıkla yapan programlarla ardıl ve simültane işlerini de ellerinden aldığından yakınıyor, (kullanıma başlandı mı bilmiyorum ama yakında Skype’tan yabancı biriyle görüşme yaparken sözlerimiz karşımızdaki kişinin konuştuğu dile anında çevrilebilecekmiş bir uygulama sayesinde.) Ben bilgiden çok yeteneğe dayalı bir meslek olan opera sanatçılığını seçtiğim için rahatım diye düşünmüştüm yazının başında ama biraz araştırıp Japonların bu meseleye de el atıp insan gibi görünüp şarkı söyleyerek dans eden bir robot yaptıklarını öğrenince iyiden iyiye keyfim kaçtı. Gerçi bizim işimizde sadece notaları doğru bir şekilde çıkarmak değil besteciyi, dönemi, karakteri anlayıp en doğru şekilde yorumlayarak o karaktere hayat vermek, his dünyasına göre sesimizi renklendirmek önem taşıyor. Yani ne kadar yoğun hislerle icra edersen o kadar etkili bir performans sergilemiş oluyorsun, zaten böyle bir meslekte aradan sıyrılmak istiyorsan etkileyici olman şart. Sanatçılara genelde çatlak denmesi de kendi hisleriyle başa çıkmak bir yana, bir de canlandıracakları karakterlere bürünmeye çalışarak sürekli çok yoğun bir duygu dünyası içerisinde kalmak zorunda olmaları yüzünden sanırım. Bir robot kalkıp nasıl benim gibi hissetsin diye düşünüyordum ki uzun zamandır çok yoğun bir duygu hissetmediğimi fark ettim. Sevinç, öfke, şaşkınlık, üzüntü… Tamam, bunlar normal hayatta karşılaştığım şeyler ama bende anlık etki yaratan hisler aynı zamanda. Eskiye kıyasla çoğu şeye duyarsızlaşmaya başladığımı hissettim. Yaşadığımız ülkede sürekli çok önemli ve üzücü olaylar yaşandığı için artık buna alışıp öfke, üzüntü hissetme eşiğim artmıştır belki, ama mutluluk? Güzel hisleri de çok yoğun bir şekilde hissetmeyeli oldukça zaman oldu. Anlık seviniyorum, üzülüyorum ve geçiyor. Üstümde büyük bir etki bırakmıyor artık çoğu şey. Bu bir yandan güzel, belki ruh sağlığımızı uyuşmuş durumda olunca koruyabiliyoruzdur, gerçi buna ne kadar korumak denilebilirse… Ama bizi biz yapan, insan yapan şeyler duygularımız, düşüncelerimiz değil mi? Hele benim için, seçtiğim meslek için inanılmaz önemli bir şey renkli bir duygu dünyasına sahip olabilmek. Okuduğum yazıda aynı zamanda, bu yüzyılda yaşayan insanların ‘saf insan’ olarak yaşayan son insanlar olduklarından bahsediliyordu. Yapay zekânın tam anlamıyla gelişmesiyle robotlaşarak zekâmızı yapay zekâ ile birleştirecekmişiz. Bende ve konuştuğum çoğu insanda olan bu hissedememe, uyuşma durumu böyle bir çağa geçişin işareti olabilir mi acaba? Yoksa bu bizim kendimizi olumsuz dış etkenlere karşı korumak için geliştirdiğimiz bir savunma şekli mi? Problemsiz, refah seviyesi çok yüksek ülkelerde yaşayan insanlar da bu şekilde hissediyor mu çok merak ediyorum gerçekten. Ama bu yüzyıl denildiğine göre işimi bir robota kaptırma olasılığım düşük görünüyor neyse ki. Tahminlerde bulunan fütüristler gelişmeleri olumlu göstermeye çalışsa da ben onların bahsettiği gelecekten biraz korktum açıkçası ama bunu da vakti gelince düşünürüz sanırım. Kaynaklar: Yezdani, İ. “Robotlar insanlaşacak ama biz de robotlaşacağız.” (2016, 28 Ağustos) <hhtp://www.hurriyet.com.tr> Ladin Akalın 21502301 TURK-102-18 Kaybolan Benliğimiz Sanayi Devrimi'nin ardından farklılaşan ve çeşitlenen üretim yöntemleri dünyadaki ekonomik düzeni tamamen değiştirmiştir. Yirminci yüzyılın tamamını etkileyen bu süreç; dünya savaşlarına, toplumları etkileyen birçok akım ve hareketlere ve büyük bir nüfus artışına altyapı oluşturmuştur. Ben de konuyu biraz daha irdeleyip, değişen ekonomik dengelerin toplumlarda oluşturduğu kültürel tahribattan bahsetmek isterim. Endüstriyel devrim sonrası ekonomik sınırların kaldırılmasıyla birlikte oluşan kültürel tahribat sürecini en iyi kendi yaşadığım ülkede, Türkiye'de anlatabilirim. Bu sürece tanık olduğum kısmındaki gözlemlerim özellikle son yirmi yılda Türkiye ekonomisi üzerindeki liberalleşmeler kültürümüzü büyük ölçüde yozlaştırdığıdır. Bu atılımların en büyüğü ve en çok zarar vereni ise alışveriş merkezleridir. İçinde mağazalar dışında spor, eğlence ve gıda sektörlerinin bulunduğu alışveriş merkezleri bizim yaşam tarzımızı tamamen değiştirmiştir. Artık halkımızın büyük çoğunluğu daha verimli geçirebilecekleri boş vakitlerini alışveriş merkezlerinde yemek yiyerek, alışveriş yaparak ve orada onlara sunulan çeşitli eğlence platformlarında değerlendirmektedirler. Kültürel tahribatın en basit örneği, fast food diye tabir ettiğimiz Amerikan kültürünün bir parçası olan yemekler ülkedeki birçok insan tarafından tüketilmekte ve zengin olan Türk mutfağını inanılmaz derece ötelemektedir. Örneğin İskender kebap gibi mutfağımızın ün yapmış bir yemeği bile alışveriş merkezlerde fast food şeklinde halkımıza sunulmaktadır. Bunun yanı sıra Amerikan yeme-içme kültürünün diğer bir parçası olan filtre kahve zincirleri ülkemizde ciddi boyutlarda satışlar yapmaktadır ve dolayısı ile bizim kültürümün bir parçası olan Türk kahvesinin tüketimi de ülkemizde giderek azalmaktadır. Yemekler dışında alışveriş merkezlerinden yaptığımız giyim alışverişleri de nedeniyle etnografik değerlerimize de ciddi zararlar vermekteyiz. Amerikan şirketlerinden yaptığımız giyim alışverişleri giyim kültürümüze zarar vermekte ve öznelliğinin güzelliğini kaybettirmektedir. Öyle ki bir zamanlar sahip olduğumuz giyim kültürümüzü artık sadece müzelerde görebilmekteyiz. Eğlence bazında incelediğimizde ise yine alışveriş merkezlerindeki tekelleşmiş sinema salonlarından dolayı ülkemizde devamlı olarak Amerikan filmlerinin izlenmesi, Türk sinemasının daha geri planda kalmasına yol açıyor. Yapılan Türk filmlerinin çoğu zaten beğenilmiyor, vizyonda fazla tutulmuyor ve kaliteli diye değerlendirilenler Hollywood prodüksiyonlarının taklidi oluyor. Sadece filmler değil müzik anlayışında da büyük değişiklikler gerçekleşti. Yeni jenerasyon çocuklar artık Türkçe şarkı bile dinlemiyor. Türk sanat müziği gibi üzerine teoriler yazılmış gibi bir müzik türü yerine pek de sanatsal bir değeri bulunmayan Amerikan müziği bütün genç nüfusun her kesimini ele geçirmiş durumda. Tabii ki sadece müzikle de sınırlı kalmıyor. Yine kültürümüzün önemli bir parçası olan halk dansları da büyük bir kesim tarafından Ladin Akalın 21502301 TURK-102-18 kaliteli bulunmuyor ve bahsettiğim yeni nesil kültürümüzün gerçek öğelerini komik buluyor ve aşağı görüyor. Maalesef Türkiye gibi bu derin miraslarını göz göre göre kaybeden birçok ülke bulunmakta. Yeni nesiller artık bağımsız düşünebilen nesil değiller. Bunun anlamı elimizden bir türlü düşürmediğimiz akıllı telefonlar veya internete bağlandığımız diğer cihazlar hayatımızı ve yaşam tarzımızı belirliyor. Küreselleşmenin en büyük avantajı ve dezavantajı olan her an iletişim halinde olabilmemiz, popüler kültürün bizi kontrol etmesine, bir başka deyişle onun kölesi olmamıza neden oluyor. Ancak, kültürel tahribatın sonuçlarına katlanan ve gün geçtikçe benliğinden biraz daha kaybeden ülkelere rağmen, bu durumla mücadele etmeyi bilen ülkeler de var. Bu ülkelerin en başarılı örneği ise tabii ki Çin’dir. Eşsiz bir yönetim yapısına sahip olan Çin, endüstriyel devriminin ve dünya ticaretinin şu anki liderlerinden biri olmasına karşılık ülkesini hiçbir yabancı etkiye maruz bırakmamıştır. Rafine bir toplum yapısı oluşturan Çinliler, popüler kültürün negatif etkilerinden korunmayı nerdeyse başarmışlardır. Bu başarılarının en büyük nedeni ise popüler kültürün getirdiği yeni hayat tarzını kendi kültürlerine adapte ettikleri içindir. Yani biz ona uymayacağız, o bize uysun demeleridir. Bu durumun en önemli örneği ise internete yaptıkları sıkı sansürdür. Uluslararası ağlarda mevcut olan ve popüler kültürün yayılmasında büyük rol oynayan Facebook benzeri siteler Çin'de yasak durumda ama kendilerine özgü birçok sosyal medya sitesi de mevcut. Hollywood filmlerini ülkeye sokmayan Çin hükümeti Çin sinemasını ise dünya pazarına sokuyor. Daha bunun gibi birçok örnekle beraber Çin kültürel bir yozlaşmaya izin vermiyor. Sanayi Devrimi’nin etkilerinin sebep olduğu kültürel tahribatın etkilerine maruz kalan ve onu kendine uyarlayan ülkelerden bahsettim. Tabii ki dünyadaki birçok ülke bu durumdan kurtulabilir. Bence bunun için her ülkenin bir duruşu ve değiştirilemez bir karakteri ve sınırlarının içinde yaşayan halkına saygısı bulunmalıdır. Bu durumu kabullenmek yerine Çin gibi savaşılırsa hem kendinden ödün vermemiş hem de yeniliklerden geri kalmamış olur. Böylece gelecek nesiller yaşadıkları toplumu bilen özüne sahip çıkan bireyler olur ve Dünya birbirine benzemeyen kültürlerin doyasıya yaşandığı rengarenk bir yer haline gelir. BUSE ILAYDA OZ CAM FANUSTAKİ HAYATLAR Henüz çok küçükken sınıf öğretmenimizin dağıttığı okuma listesinin başlarında gelen bir kitap diğerlerine göre daha fazla çekmeyi başarmıştı dikkatimi. O zamanlar birkaç satır yazı yazmaya bile gücü yetmeyen minik parmaklarımla üzerine gelip kelimeleri hecelediğimde, listede yazanın bir soru olduğunu fark etmiştim. Ancak sonralardan alıp okuduğum bu kitabın süslü kapağı üzerinde yazan sorunun cevabını 20 yaşıma geldiğimde yeni yeni vermeye başlayacağımı tahmin bile edemezdim. Çünkü o zamanlar kitapta yazanların mutlak doğrular olduğu üzerine ilginç bir yaklaşımım vardı. Oysa o süslü kapaktaki kısacık soru benim gözümde 80 sayfalık ince bir kitaba sığamayacak kadar derin ve sarsıcı bir cevaba sahipti. Dahası bu konuda şimdiye kadar düşündüğüm her şeyi yerle bir eden bu soru, hayatımı yeniden sorgulamamın da nedeni haline geldi. Sahiden, ne ile yaşardı insan? Vahşi yaşama ilginiz var mıdır bilmiyorum. Bir zamanlar, oturup saatlerce belgesel izlediğim dönemlerin birinde, yılanların yaşamına merak salmıştım. Benim ilgimi çekmekte yılanları diğer hayvanlardan ayıran en önemli özellik, bu duygusuz görünen hayvanların hayattaki en önemli besinlerinden biri olan ego tatminleriydi. Beslenme diğer çoğu vahşi hayvanda olduğu gibi yılanlarda da çok önemlidir. Ancak bu ilkel rutinin yılanlar için olan biyolojik önemindense psikolojik önemi daha ağır basar. Çünkü yılanlar yakaladıkları hayvanların protein oranlarından değil onları yakaladıklarında hissettikleri özgüvenden beslenirler. Örneğin evinize bir yılan almak isterseniz eğer (ki inanın bunu yapan binlerce insan var), bu incecik canlıları ellerinizle beslediğinizi fark ettirmemeniz gerekir. Çünkü bu, onları depresyona sokar ve birkaç hafta içinde ölmelerine neden olur. Bu nedenle insanlar bu sevimli evcil hayvanlarını elle beslemekten kaçınıp metal çubuklar kullanır ve hatta verdikleri besini titreterek ona bir av izlenimi verirler. Peki, bu uzun biyoloji bilgisinin (yakın zamanda bir yılan sahiplenmeyi düşünmüyorsak eğer) biz insanlarla ne ilgisi olabilir? Hayatınızı bir dakikalığına düşündüğünüzde en çok neyle karşılaşırsınız? Küçük bir çocukken başlamadı mı aslında her şey? Önce okumayı yazmayı öğrendiniz, başka şeyler de öğrenebilin diye. Çocuk yaşta oynadığınız oyundan kısıp Ali ile Veli’nin kaç kalem aldığıyla uğraştınız. Sonra da hayatınızın yarısını bir şeyleri öğrenerek geçirdiniz. Sonunda her şeyin daha iyi olacağına ve her şeyin yalnızca bu yolla iyi olacağına emindiniz o 25 yıl boyunca. Sonra mezun oldunuz, henüz pek de mucizevi şeyler olamamışken işe başladınız. Bitmek bilmeyen çalışma saatleri, huysuz yöneticiler ve samimiyetsiz iş arkadaşları karşıladı sizi bu sefer de. Ee koca adam olunca da kendi evinizi, düzeninizi kurdunuz ve ev anahtarınızın yanında deste deste de sorumluluk verdiler size. Yaşınız çok geçmeden evlendiniz, belki de bir çocuk sahibi oldunuz. Yıllardır kurduğunuz dünyayı gezme hayalleri de suya düştü desenize. En sonunda emekli olup bir sahil kasabasına taşındınız. Bu sefer de diz ağrılarınız belirler oldu o gün neler yaptığınızı. Tüm bunların ortak noktası ne peki, düşündünüz mü? Cevabı basit, sorunlar. İnsan, tıpkı vahşi dünyadaki o yılan gibi sorunlarla beslenen bir canlıdır. Çünkü hayatında sorunlar ve engeller olmadan başarmış hissedemez. Ona biçilen kısa zamanın içindeki çeyrek asrı okuyarak geçirmezse tatmin olamaz çalıştığı işten. Ya da çalışmazsa, kazandığı parayla eve getirdiği market torbasından mutlu olduğu kadar mutlu olamaz yemek yemekten. Tam da bu nedenle zekice yönetilen ülkelerin ekonomik durumu ne kadar iyi olursa olsun, insanlar bir şeyleri kazanmak için çabalamaya, uğraşmaya ve zaman harcamaya yönlendirilirler. Çünkü iyi yöneticiler bilirler ki ilkel insan avını yakalarken hissettiği tatmin olma duygusuna ne kadar ihtiyaç duyuyorsa, modern insan da günlük yaşamın içindeki sorunlara ve engellere o kadar ihtiyaç duymaktadır. Peki, bu basit kurgunun farkında olmak ne değiştirir? Bence cam fanusta beslenen bir yılandan farksız olduğunuzu anladığınızda yapacağınız ilk şey, avınızın elinizden kaçmasından korkmamak olacaktır. Bir başka deyişle, hayat zorluklarla yaşanılır bir hal alır. Hayal kurdukça umutla dolar ve daha iyisini düşledikçe zenginleşir yaşamlarımız. Dolayısıyla zorlukların sona ermesini beklemek intihardan farksız olacaktır. Bu durumda yapılacak en mantıklı şey engellerle barışmak ve belki de onları sevmek olacaktır. Çünkü Aziz Nesin’in de “Hayatta hiç zorluk çekmemiş, kendini zora sokmamış kimse nasıl mutlu olabilir, anlamıyorum.” sözleriyle özetlediği gibi mutluluk ancak engelleri aşmakla kazanılır. Kaynakça: Tolstoy, Nev Nikolayeviç. İnsan Ne ile Yaşar. Avrupa Yakası Yayınları, 2015. Çekingenlikten Çekenlere İletişim kabiliyeti o kadar önemli ki... Bazılarına basit bir terim gibi gözükse de aslında hayatı üzerine inşa ettiğimiz en temel yeteneklerden biridir. Maalesef herkese doğuştan bahşedilmez, hatta kimileri bunun yetenek olduğunu bile fark etmez. Ben bunun farkında olanlardanım, sonuçta insanın eksik yanını görmezden gelmesi mümkün mü? Bu gerçekle, çekingenliğimle ilk defa okula başladığımda karşılaştım. Hayatın sadece kendi evin ve ailenden ibaret olmadığını kabullenmek yeterince zor gelirken, bir de yeni insanlarla tanışmak benim için stres kaynağı olmuştu. Çoğu akranım gibi ilk başta ben de çekindim. Ama diğerleriyle aramızdaki tek fark, onlar zamanla daha dışarıya dönük bireyler olurken ben ise çekingenliği huy edinmiştim. Hayal etmesi hiç de zor olmasa gerek böyle insanları. Hatta şuan bile tanıdığınız bazı insanlar bir bir gözünüzün önüne geliyordur. Eminim ki hayatlarınızın kesişen bir anında onlara şuna benzer bir cümle de kurdunuz: O kadar da çekingen olma! Eğer bu cümlenin gerçekten işe yarayabileceğine inanacak kadar hayatı toz pembe yaşayan kişilerden biri de sizseniz, bu yazacaklarımı anlamak sizler için kolay olmayacaktır. Belli ki siz spontane olmanın özgürlüğüyle yaşayabilen insanlarsınız. Ama benim durumumda hayat, sizinkinden daha komplike bir hal alıyor. Makine değil de insan olduğumuzdan olsa gerek, sizin o tek cümlenizle kurtulunabilen bir davranış değil çekingenlik. Akranlarım gülüp eğlenirken onlara katılamamak hayata yeni atılmış toy halim için ne kadar yorucuysa, kendimdeki farklılığı inkar etmeye çalışmak da o denli yıpratıcıydı. Sorunum falan yoktu bana kalırsa, sadece doğru anı ve kişileri yakalayamıyorum diye diye avutarak geçirdim yılları. Cesaretimi toplamaya yetecek kadar uzun sürdü bu yıllar. Doğruluğuna kendimin bile inanmadığı savlar üreterek nasıl sağlıklı bir sonuç elde edebilirdim ki? İşte cesaretle uyguladığım kurtuluş reçetem: Çekingenliğin varlığını kabulleniş, hayatı kolaylaştırmaya başlamak için atılması gereken ilk ve en önemli adım. Sonraki adım ise çekingenliğin sebepleri üzerine düşünmek, farklı görüşleri incelemek. İstemsizce sıradaki adıma da geçtiğimizi fark edeceğiz araştırdıktan sonra, bizdeki içe dönüklüğü tetikleyen neler yaşamış olabileceğimizi anlayacağız. Şahsen ben şu ana kadar öne sürülmüş nedenlerde kendime uyan birkaç başlık buldum. Sürekli izleniyormuş hissi ve toplumun yargılayıcı bakışlarının her hareketime değer biçtiği algısı, özgürce hareket etmemin önündeki en temel engellermiş. Yanlış anlaşılmalar ve toplumsal yargılar yüzünden kendimi sosyal hayattan çekme tutumumun, Rita Steininger tarafından da ifade edildiği şekliyle "bugünden yarına olmasa da sabır, azim ve iyimserlikle aşılabileceğini" (2019 , s.12) biliyordum. Ön hazırlıklar tamamdı. Tek yapmam gereken şey, kendime öğrettiklerimi gündelik yaşamımda uygulayabilmekti. Bir dersi teorik olarak anlamakla pratikte uygulamak ne kadar farklıysa, benim durumumda da hazırlanma safhası harekete geçebilmenin yanında çocuk oyuncağı gibi gözüküyordu. Sınıfımda ilk denemelerimi yapmaya karar vermiştim. O sene liseye başlayacak olmam, yeni insanlar ve farklı çevrelere katılmam bağlamında bana sunulmuş eşsiz bir lütuftu. Utangaç ve çekingen halimden, topluluk içerisinde girişken ve iletişime açık özellik sergileyebilen birine dönüşmem için en uygun zamandı. Başlarda kendimi engellemeye çalıştım, ben bunu başaramam hurafeleriyle kendimi oyalamayı denedim. Yine de kendi kuruntularımın kurbanı olmaya niyetim yoktu. Artık başkalarının değil kendi düşüncelerim önemliydi. Kendi kendimin öğretmeni oldum bir nevi bu süreçte. Şuan, üniversite yıllarımda bunun kıymetini anlıyorum ve meyvesini de alıyorum. Daha fazla kendimin yargıcı olmadığımdan, gönlümden geçeni sırf istediğim için yapabiliyorum. Aklımın içinde devamlı telkin ettiğim gibi, kendime artık iyi davranıyorum. Sürekli izlenmem veya yargılayıcı bakışlarla değerlendirilmemde, bundan böyle bir sorun görmüyorum. Asıl sorunun, bunları bahane edip çekingen davranarak karşındakine gerçek duygu ve düşüncelerini aktaramamak olduğunu görebiliyorum. Kurtuluş reçetemi, benim eski halim gibi çekingen olan arkadaşlarıma salık veriyorum. Biraz sabır, biraz cesaret ve bolca da azimle aşılmayacak engel yok. Kaynakça: Steininger, R. (2019). Kendine Güven - Çekingenlikten Kurtulmanın Yolları. İstanbul: İletişim. EFSER EFE KANTİK ÇOCUKKEN MASUM VE SEVGİ DOLU OLMAKÇocukluk demek masumluk demek; karşılıksız sevgi, merhamet demek. Her şey nekadar da güzeldi biz küçükken. Ne kadar toz pembeydi hayat... Her zaman iyiliklerinolduğu, kötülüklerin asla olmadığı bir dünya vardı bizim için. Biz mi öyle zannediyordukdünyayı ve hayatı, yoksa her şey eskiden daha mı güzeldi gerçekten? Masum gözlerlebakıyor, minik ama bir o kadar da kocaman kalbimizle yaşıyorduk hayatı işte. Etrafımızdaher zaman güzel olaylar oluyormuşcasına mutluyduk, huzurluyduk. Kolay kolayüzülmüyorduk her şeye; çünkü dünya çok ama çok güzeldi bizim gözümüzde. Bu resim,yeniden yaşatıyor bana o masum ve saf duyguları. Dört arkadaş kir pas içinde belki, amabu onların umurlarında bile değil. Onlar mutlu olmasını bilen, kimseyi aldırış etmedengülebilen çocuklar. Ne önemi var ki onlar için kıyafetlerinin kötü ya da kirli görünmesinin?Onlar sevgi dolu bir kere. Karşılıksız bir sevgi hem de içlerindeki. Dışarıyı aldırış etmeden,herkesi, her şeyi sevebilmek onlarınki. Üstleri başları temiz görünmüyor ve bunun sebebibelki maddi durumlarının çok iyi olmaması; belki de dışarıda kirlenmek pahasına,gönüllerince birlikte oynamaları bilemiyorum. Ama zaten onların nerede, nasıl şartlaraltında yaşadıklarının hiçbir önemi yok. Çocuk her yerde çocuk işte. Kimse değiştiremezbu gerçeği. Bazıları daha güzel bir hayat sürdürür belki diğerlerine göre. Ama hepsi deçocuk işte. Masumluklarıyla, içlerinde dolup taşan sevgileriyle her biri değerli ve her birigüzel bu dünya içinde. Çünkü onların yüzlerindeki bu sımsıcak tebessümleri,masumluğun ve karşılıksız sevginin bir ispatı sanki. Onların bu kadar mutlu olabilmelerigarip geliyor bazen insana. Ama kendi çocukluğumuza dönüp baktığımızda butebessümün nedenini anlayabiliyoruz neyse ki. Hangimiz eskiden daha mutlu değildik ki?Bir salıncakta sallanmak bile huzurla doldururdu içimizi. Babam beni salıncakta sallarkenuçuyor gibi hissederdim mesela. Ben salıncakta gidip geldikçe hızlıca, dünya da benimlebirlikte gelirdi sanki. İleri gittiğimde çevremdeki ağaçlar, kuşlar ve her şey benimlebirlikte gelirdi. Yine aynı şekilde geriye doğru giderken de... Mutlu olurdum ben de ozaman. Çünkü hem kendimi dünyanın karmaşasından soyutlardım, hem de gözümde okoskocaman olan dünyayı yanımda götürürdüm. Bu kısacık büyülü anla bile tüm insanlararasında en mutlu ben oluyordum o zaman. İşte bu kadar basitti benim mutlu olmam.Mesele bir salıncak meselesi değil esasında. Salıncak, çocukluğumdaki beni mutlueden bir araçtı belki. Ancak biliyorum ki benim mutluluğum o küçük yüreğimdeki sevgi vemasumiyetten geliyordu aslında. Benim çocuk halimle taşıdığım iyilik ve sevgilerle dolu okalbi büyükler taşımıyordu. Tıpkı diğer tüm çocuklarda da olduğu gibi, bizim yüreğimizgüzeldi. Neden her çocuk bu kadar güzel, bu kadar merhametli, bu kadar sevgi dolu?Bunun cevabını veremiyorum doğrusu. Nasıl oluyor da onlar hiçbir şey bilmeden, hayatıyeni yeni keşfederken yine de huzurlular ve etraflarına gülücükler saçıyorlarbilemiyorum. Birinin yardıma ihtiyacı olduğunda nasıl oluyor da bunu anlayıp, o kişiyeyardıma koşuyorlar hemen? Belki de insanlar büyüyünce değişiyor. Büyüdükçe içimizdekio masum, saf duygular eski temizliğini yitiriyor herhalde. Herkes sadece kendinidüşünüyor artık. Dolayısıyla kendimizin dahil herkesin etrafına karşı şüpheyle baktığı,bencil olduğu bir dünyada, çocukluğumuzda sahip olduğumuz o karşılıksız sevgi ortadankalkıyor haliyle. Gitgide tükeniyor içimizdeki saflık.Hafsa Ebrar YıldırımKaynakça "Fakir Çocuk". 22 Mart 2016 tarihinde erişildi. www.chats.gen.tr.UMUDUN YOLUNDA DİRENÇ ÇİÇEKLERİ Yılmaz Güney. Çirkin Kral bir diğer adıyla. Düşünceleriyle, eylemleriyle ve özellikle filmleriyle Anadolu'ya farklılık katmış, içimizde yer etmiş inci dişli, güzel gülüşlü insan. Pek çok filmi var Çirkin Kral'ın : Sürü, Arkadaş, Duvar...Yol. Sonuncusu Yılmaz Güney'e 32 yıl önce Cannes'de ödül getiren filmidir. Ve bence Sürü'den sonraki en güzel yapıtı. Karakterler özellikle... En çok hoşuma giden,karakterlerin her biri biraz daha Doğu özelinde, yer yer, yöre yöre Anadolu insanını anlatır. Bir şekilde mapushaneye düşmüş insanlar, namus cinayeti yüzünden, fikir suçu yüzünden...Fakat filmde başrolü paylaşan 5 mahkumun neden orada olduğunu bilmeyiz. Anlatmaz bize Yılmaz Güney. Belki gerek yoktur da. Çünkü nereden geldiklerinin, niçin geldiklerinin önemi yoktur. Mühim olan; şu an mahpushane gerçekliğini yaşıyor olmalarıdır. Filmin adı misali geçmiş,hikayeler değil de gelecek, önlerindeki yoldur önemsenmesi gereken. Yılmaz Güney'den bir parça buluruz yarattığı karakterlerde. Kendisi bir 'yol' insanı olduğundan, iç dünyasını yansıtır filme. Bu yol güneşe giden yoldur, kenarda biten mine çiçeklerinin maviliğindeki umudun, güzel günlere olan inancın yoludur. Çirkin Kral da bu yoldan yürümüştür, fakat sonundaki gökyüzüne erişememiştir. Bu anda şu soru sorulmalıdır bence; 'Yolun sonundaki renklere ulaşmak mı, yoksa o renklere dokunmak için verdiğin emek mi?' İkincisini seçmişti Yılmaz Güney: emek. Çünkü her şey emek demekti, emek yüce bir şeydi, emek sevgiydi, kavgadaydı emek, umuda gidişti. Yılmaz Güney 'emek' demişti. Ve emek, en çok da "yol"du. Hep bir yerlere yolcudur insan. Yeni yerlere, yeni hayatlara, yarım kalmışlıklara, tamamlanamayanlara, yaşanamayanlara... Yolcunun yolu uzundur, sabır ister, yiğitlik ister, direnç ister. Diyarbakır kışında bir köyden diğerine yağan, dağları gelin eden kar kadar ve iki ülkeyi birbirinden ayıran tel örgü kadar uzundur bazen. Her biri, aynı kaderin farklı çizgilerinde beş Anadolulu çıkar yola. Kimi karın kaşlarında bıraktığı izle, kimi tel örgünün ardındaki ülkeye hasretle, kimi kadınına ulaşamamanın özlemiyle devam eder hikâyesine. Direnç demiştik, gerek. Neye direnir yolcu? Özgürlüğe kavuştum derken tekrar içine hapsolunan dört duvara mı, ne yapacağına karar veren töreye mi, sevdiği kadına beslemek zorunda bırakıldığı kine mi, her gece köyünde çınlanan silah seslerinin dayanılmaz ağırlığına mı? Neye direnir insan? He şeye rağmen, direnç çiçeği yetiştirmeli içinde. Fakat filmde, bu direncin yavaş yavaş söndüğünü görürüz. Dayanamazlar artık mahpusluğa, natamam özgürlüğe, geri dönmek zorunda oldukları parmaklıklara. Bir sahne vardır Yol'da. Urfa'nın köyüne geri dönen Ömer'in hatırına düşer yemyeşil çayırlarda dört nala sürmesi atını. Özgürce, sevinçle. Yusuf, kanaryasıyla gider sevdiği kadına umutla, başına geleceklerden bihaber. Seyit Ali karısını, oğlunu görmek için kalkar da Diyarbakır'a gelir. Mehmet, ailesiyle sevdiği arasında kalan karısını almak için koyulur yola küçük bir 'belki de' umuduyla. Fakat sonra, Urfa köyünü askerler basmıştır, korkuyla bekler herkes bir sonraki gündoğumunu. Karısı Mehmet'ten vazgeçemez onunla gelir, vurulurlar. İzin kağıdı yok diye, mahpustan kaçmış diye göz altına alınır Yusuf, içinde karısını görememenin hüznü. Seyit Ali namus cinayeti işlemeye zorlanır, karısını vurup paklamak için kirlenen şerefini. Karısı Zine'yi dağdan, kardan geçerek köyüne götürmeye çalışır Seyit Ali. Zine, onu bırakmaması için yalvarırken donarak ölür, ki o an direnç kırılır. O an dirençleri kırılır. Düşmüşlerdir umudun yoluna, bu yolda düşerler. Ayağı kırık turnayım katarda Geç kalanım, arkada kalan Varmasam da düş dağı ardına Yola düşenim, yolda düşenim... Sonsuz Çıkmaz Bir çok insan için yüzleşmesi zor bir konsepttir ölüm. Bir akrabasının, yakının ya da bu ölüm kendisininki de olsa, ölümün bir anlamı yoktur aslında ve belki de bu kadar korkutucu ya da ağza bile alınmasından korkulmasının altında yatan sebep budur, veyahut da bilinmeyendir insanları korkutan çünkü esasen bilinmeyenin ta kendisidir ölüm. İnsanlar bu gezegenin topraklarına ilk adımlarını attıktan ve var olduklarından, yaşayıp öldüklerini ve gidenin bir daha asla geri gelmeyeceğini anlayıp kavrayabildiğinden beri, yüzyıllar boyunca bir açıklama getirmeye çalışmışlardır ölüme. Gelmiş geçmiş en büyük beyinler, belki de dünyaya bir daha gelmeyecek olan zekâlar bile ölüm korkularını simya ile ya da tahmini formüllerle ölümü yenmeye ve ölümsüzlüğe ulaşmaya çalışmışlardır, hatta aklınıza gelebilecek dünyaca ünlü liderlerin çoğu, belki koltuk sevdasından belki de değil, ya kendi başlarına ya da altlarında çalışan bilim adamlarına bu korkunç ve çözümü olmayan ölümü alt ettirmeye çalışmışlardır. Ne kadar ilginç aslında değil mi? Ölüme çare bulmaya çalışan insanlar, bu zeki beyinler ve milyonlara tesiri olan güçlü liderler neden yaşadıkları süreç içerisinde insanlık namına yararlı bir şey yapmak yerine ölüme bir kür bulmaya çalışmışlardır? Zannedersem insanın ego yapısında yatmakta olan ve beynimizde adeta kodlanmış olan bir içgüdüden ibarettir bu. Tıpkı bir yazarın kitap yazarak isminin eserleriyle ölümsüzleştirmeye çalışması ya da bir Mısır Firavunu’nun kölelerine işkence ederek kendine devasa bir piramit mezar yaptırtıp, kendinden sonraki jenerasyonları korkutmak istemesi, bu basit
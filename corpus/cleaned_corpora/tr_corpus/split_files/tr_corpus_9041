edildiği 1949 yılında çıktı. 1871-1945 yılları arasında yayımlanan Reichsgesetzblatt'ın () devamı kabul edilmektedir. 1951'den bu yana Roma rakamlarıyla ifade edilen iki bölüm hâlinde çıkmakta, 1998'den beri de İnternet ortamına aktarılmaktadır. Bundesgesetzblatt Bundesgesetzblatt ile şu maddeler kastedilmiş olabilir: Satuk BuÄŸra Han Satuk Buğra Han, (Arapça: صَتُق بُغهرَ خهَن; "Sátuq Bughra Khán") Hicrî 309 ("Milâdi 922") yılında doğmuştur. Satuk altı yaşına gelince, babası, Tengri Kadir Buğra Han Buhara'ya karşı yaptığı bir seferde vefat eder. Dul kalan annesi, Satuk ile birlikte amcası ve babasının yerine ardıl olan Harun Buğra Han'ın himayesine girerler. Karahanlıların 920-958 yılları arasındaki hükümdarı, 932 yılında İslam'ı kabul ederek, tarihteki ilk Müslüman Türk Hakanı olmuş, Türk topluluğunun toplu halde İslam'a geçmesine yol açmıştır. Bu yüzden Türk tarihi için önemlidir ve hakkında Satuk Buğra Han destanı anlatılır. Babası Karahanlı hükümdar ailesinden Bezir Han idi. Babasının ölümü üzerine amcası ve üvey babası Oğulcak Kadır Han'ın himayesinde büyüdü. Satuk Buğra on iki yaşlarında iken Maveraünnehir ve Horasan bölgesine hakim olan Müslüman Samani Devleti şehzadeleri arasında anlaşmazlık çıktı. Bunlardan Nasır bin Ahmed, Oğulcak Kadır Han'ın ülkesine sığındı. Ona iyi muamele edip Artuç nahiyesinin idaresini verdi. Artuç Nasır bin Ahmed'in gayretleri ve gelip giden Müslüman tüccarlar sayesinde bir ticaret merkezi oldu. Satuk Buğra da Artuç'un ziyaretçileri arasındaydı. Nasır bin Ahmed'le tanışıp ondan İslamiyeti öğrenerek Türkistan'da İslâm Peygamberi Muhammed bin Abdullah'ın ölümünden 333 yıl sonra Satuk 12 yaşında iken Müslüman oldu. Müslüman olduktan sonra Abdülkerim ismini almıştır ve tam ismi Abdülkerim Satuk Buğra Han olmuştur. 10. yüzyılda yaşayan Arap gezgin ve bilgin İbn Fadlan Milâdi 960 yılında yaklaşık 200,000 çadırlı Türkler ("Karahanlılar") İslâm dinini benimsemiştir diye aktarmıştır. Yirmi beş yaşına gelince Müslüman olduğunu açıklayıp, amcası ile mücadeleye başladı. Onunla Fergana Savaşını yaptı. İlk olarak Atbaşı kalesini zaptetti. Daha sonra üç bin kişilik bir orduyla Kaşgar üzerine yürüyüp fethetti. Amcası Oğulcak Kadır Han'ı öldürdü. Ülkede hakimiyeti sağlayıp birliği temin etti. Türk ülkelerinde İslamiyeti hızla yaydı. Ebü'l-Hasan Muhammed gibi İslam alimleri, Satuk Buğra Han'a yol gösterip teşvik ettiler. Abdülkerim Satuk Buğra Han, daha sonra yaptığı savaşlarda; Yağma, Çiğil, Oğuz boylarının yerleşmiş bulunduğu Türkistan şehirlerini birer birer ele geçirdi. Bu sırada Karahanlılar Devletinin doğu kısmına hakim olan Büyük Kağan Bazır Arslan Han Çinlilerden yardım alarak 924 yılında Abdülkerim Satuk Buğra Han'a karşı savaş açtı. Satuk Buğra Han Müslümanların yardım ve desteğiyle, onunla Balasagun Savaşını yaptı ve galip geldi. Sultan Satuk Buğra Han'ın dört oğlu -Buğra Hasan Han, Hüseyin Buğra Han, Yusuf Kadir Han, dördüncü oğlunun ismi belli değildir- ve üç kızı -Nasab Türkan, Hadya Türkan ve Ala Nur-, toplam yedi çocuğu olur. En son olan Álá Núr, güzel, dindar, namuslu olan kızının hayatı kısa ve Meryem'e hatırlatır (benzer). Álá Núr, ergenlik çağına geldiğinde, bir gece Allah'a dua ederken, Melek Cebrâîl ona gelir ve ağzına bir damla ışık ("nur") akıtır. İçinde güzel bir rahatlık hissi yaratır ve onlarda bir süre sonra bu his kaybolur, daha sonra bir gece, kapıdan dışarı çıkar ve bir kaplanın hayalini karşısında görünce düşüp bayılır. Birkaç ay sonra Muharrem ayının onuncu Cuma günü, ""Cuma namazı"" vakti, Álá Núr Kháním, kırmızı tenli, ceylan gözlü ve tatlı sesli bir erkek çocuğu dünyaya getirir. Han bu duruma çok kızar ve öfkelenir ve öbür insanlarda hayretle sorarlar: ""Bu ne biçim olay böyle?"". Han bu gizemin araştırılması için emir verir ve kehanette bulunanlar, hekimler, imamlar, kadılar ve zamanın ileri gelen beyleri toplanıp iffetsizlikle suçlanan Álá Núr Kháním'i muayene ederler ve suçsuz ve iffetli olduğuna karar verirler. Erkek çocuğuna bu gizem üzerine Seyyid Ali Arslan ismi verilir. Yedi yaşına geldiğinde annesi onu "Toc Bùbù" ile nişanlar. Sonra Seyyid Ali Arslan Toc Bùbù’dan üç oğlu olur ve birkaç tane kızı olur. Oğullarının isimleri Muhammad Arslán, Yúsuf Arslán , Kızıl Arslán'dır. Kızlarından birisi birisi Seyyid Bahattin’nin oğlu Seyyid Celaleddin ile evlenir. Bundan sonra 31 yıl hüküm süren Satuk Buğra Han, güzel ve adil idaresi ile binlerce kimsenin Müslüman olmasına vesile olmuştur. Saltanatının sonuna doğru, Satuk Buğra Han, Xıtay (契丹; "Qìdān") ("Liao Hanedanlığına karşı") sınırına bir sefer yapar ve Turfan'a kadar bütün ülkenin tamamında İslâm genişlemiştir. Burada hasta olur ve Kaşgar'a geri getirilir, bütün bir yıl hasta yatar ve sonra vefat eder. Satuk Buğra Han, son saatlarında arkadaşlarını, çocuklarını, "Abú Nasr"ın oğlunu "Abbúl Fattáh " yanına çağırır ve onlara nasihatta bulunur. Onun yaşamını bitirdiği son gün, Hicrî 344 Milâdi 955'tir. Kaşgarlı Mahmud'un Divân-ı Lügati't-Türk'te ""اَرتُج artuç" "Ardıç. Kaşgar'da bu isme sahip iki köy vardır."" diye bahsettiği, ""birisinin adı altın Artuç ("Artux"), ikincisi üst Artuç'dır."" Altın Artuç ("aşağı Artuç")'ta mezarlığa gömülür ve cenaze törenine iki vali, yedi bin alim ("din adamları"), yirmiiki bin gazi ve halktan on beş bin kişi katıldı. Satuk Buğra Han'ın ölümünden üç yıl sonra "Abbúl Fattáh "ta ölür, böylece bütün görevleri Satuk ailesine geçer. Hasan Buğra Sultan Han, ""Padişah Gazi"" unvanını alıp Kaşgar'da babasının yerine geçmiştir, yönetimi sırasında Khutan'ı (başka ismi "Chinshahr", "Çinşehir") alır. Abdülkerim Satuk Buğra Handan sonra, oğulları devrinde de ülkesine pek çok İslam alimi gelip, İslamiyeti doğru olarak anlattılar ve yayılmasına çalıştılar. Kendisinden sonra Musa Tunga adında bir oğlu yerine geçti. Bundan sonra da bunun oğlu Baytaş Süleyman Arslan hükümdarlık yaptı. Başka oğulları ve kızları olduğu da rivayet edilmiştir. 10. yüzyılda Artuç'da inşa edilen türbesi tekrar 1995 yılında Mimar "Abuduryim Ashan" tarafından tamir edilmiştir. Ä°kinci Kirte Muharebesi İkinci Kirte Muharebesi (İngilizce: "Second Battle of Krithia") I. Dünya Savaşı sırasındaki Çanakkale Savaşı’nda, İtilaf kuvvetleri’nin Kirte Köyü ve hemen gerisindeki Alçıtepe’yi ele geçirmek için giriştikleri taarruzla 6 Mayıs - 8 Mayıs 1915 tarihleri arasında yaşanan muharebelerdir. Birinci Kirte Muharebesi’nin ardından her iki taraf da cepheyi hızla takviye etmekteydiler. İngiliz Savaş Bakanı Lord Kitchener, Mısır’daki 42. İngiliz Tümeni ile Gurkalardan oluşan bir Hint Tugayının Çanakkale Cephesine hareket etmesi emrini vermiştir. Fransa’da da bir tümen yola çıkmak için hazırlanmaktadır. Osmanlı tarafında ise Mareşal von Sanders her iki cephede de taarruza geçmeyi planlamaktadır. Bu amaçla Anadolu yakasından ve Saros bölgesinden kaydırılan birlikleri her iki cepheye denk olarak sevk etmiştir. 1 Mayıs’ta beş Osmanlı tümeni de cephelere ulaşmıştı. İstanbul’dan gönderilen 15. ve 16 Tümenler de yoldaydılar. Arıburnu Cephesi’nde 1 Mayıs 1915 sabahı başlayan Osmanlı taarruzundan sonuç elde edilememişti. Taarruz akşam saatlerinde yenilenmiş fakat yine sonuçsuz kalmıştı. 2 Mayıs 1915 günü Anzak birliklerinin giriştiği taarruz da Osmanlı siperleri önünde etkisiz kalıp geri çekilmişti. Seddülbahir Cephesi’nde ise harekata gece taarruzu olarak uygulanmıştı. Taarruzun Seddülbahir Cephesi’nde gece saatlerine alınmasında amaç, donanma destek atışından sakınmaktır. Arıburnu Cephesi’de donanma ateşi karşıdan gelirken Seddülbahir Cephesi’nde üç yandan gelmektedir. 1 Mayıs 1915 gecesi saat 22:00 de başlayan süngü hücumu, yer yer Osmanlı kuvvetlerinin İngiliz-Fransız mevzilerine girmesini sağlamıştır fakat sabah saatlerine kadar süren çatışmalar Osmanlı kuvvetleri açısından sonuç getirmemiştir. Osmanlı kuvvetleri mevzilerine çekilirken, 2 Mayıs 1915 sabahı saat 06:00 da İngiliz-Fransız cephesi bir karşı taarruza girişmiştir. Öğlen saatlerine kadar süren karşı taarruz da sonuçsuz kalmıştır. Aynı günün akşamı Mareşal von Sanders, taarruzun yenilenmesi emrini vermiştir. İstanbul’dan gönderilen 15. Tümen’in unsurları da cepheye ulaştıkça savaşa sürülmüştür. 3 Mayıs 1915 gününün öğlen saatlerine kadar süren çatışmalar her iki taraf açısından da sonuç getirmemişti. Anzak komutanı General William Birdwood, son taarruzuyla her ne kadar sonuç elde edememişse de konumunu sağlamlaştırdığı görüşündedir. Emrindeki iki tugayı Seddülbahir Cephesi’ne takviye için gönderebilecektir. Ayrıca Seddülbahir Cephesi’ne iki tugaylık İngiliz takviyesi de ulaşmış bulunmaktadır. General Ian Hamilton, Osmanlı kuvvetlerinin son muharebelerde ağır kayıplar verdiğini, fakat kısa zamanda yeni takviye birliklerini cepheye sevk edeceklerini bilmektedir. Seddülbahir Cephesi’ne ulaşan son takviyeleri kullanarak Kirte Köyü ve Alçıtepe yönünde yeniden taarruza geçmeye karar vermiştir. Aslında Mısır'dan yola çıkan 42. İngiliz Tümeni'nin ancak bir taburu 6 Mayıs 1915 sabahı sahile çıkabilecektir. Ancak Hamilton bu kuvvete güvenmek zorundadır, 42. Tümen'in diğer taburlarını beklemeye zamanı yoktur. Cephenin sağ kanadını tutmakta olan Fransız birliklerinin durumu gün geçtikçe kötüye gitmektedir. Art arda gelen Osmanlı karşı taarruzları, Anadolu yakasında konuşlanmış olan Osmanlı topçu bataryalarının salvoları, bölgeyi sarsmaktadır. Anadolu yakasındaki Osmanlı bataryasını susturmak amacıyla bir Fransız hafif kruvazöründen sökülerek sahile kurulan 140 mm.lik iki top da bu konuda yeterince etkili olamamıştır. General d'Amade, Hamilton'a gönderdiği raporda, özellikle Senegalli birliklerin artık cephede tutulmalarının güvenli olamayacağını bildirmektedir. Sonuç olarak General Hamilton, ikinci taarruzu fazla geciktiremeyeceğini düşünmektedir. General Hamilton’un planı, harekatın ilk aşamasında Fransız Doğu Sefer Kuvvetleri’nin ve İngiliz 29. Tümen’inin 1.5 km kadar ileri harekatıdır. Cephenin sağ kanadı olan Fransız cephesinin ileri harekatı Kerevizdere’nin sağ ve sol yanındaki sırtlardaki Osmanlı siperlerini atmak ve burada siper kazarak mevzi almak şeklinde olacaktır. Fransız birlikleri, harekat süresince bu hattan ileri çıkmayacaklardır. Ayrıca bu mevziler her ne bahasına olursa olsun elde tutulacaktır. Harekatın ikinci aşamasında İngiliz cephesinin sağ ve merkez kesimleri, sağ uç, Fransız sol ucundan ayrılmamak koşuluyla, sağa doğru bir çark hareketiyle ilerleyeceklerdir. İngiliz cephesinin sol kanadı ise ileri hareketle merkez kesimin sol kanadını örtecektir. Bu çark harekatini yapmakla görevli İngiliz birlikleri, İngiliz cephesinin sağındaki Mürettep Tugay ve merkezindeki 88. Tugay’dır. Bu çark hareketiyle Kirte Köyü ele geçirilecektir. İngiliz cephesinin sol kanadı olan 125. Tugay (Mısır’dan takviye olarak gönderilen 42. Tümen’in tugayı) ise merkezdeki 88. Tugay’ın sol kenarıyla teması kaybetmeyerek ileri atılacak, bu sol kenar ile deniz arasına yayılacaktır. Ardından, Kirte Köyü’ün kuzeybatısındaki Yazıtepe’yi ve onun batısındaki Sarıtepe’yi ele geçirecektir. Yedekte tutulan 87. Tugay ile Hint Tugayı, her aşamada ileri çıkarak öndeki kıtaların, ileri harekatla boşaltmış oldukları mevzilerine yerleşecektir. Harekatın üçüncü aşaması, Alçıtepe’nin İngiliz 29. Tümeninin batı ve güneybatı yönlerinden yapılacak taarruzlarla ele geçirilmesidir. Bu taarruzlar harekatın bu aşamasına kadar yedekte tutulan 87. Tugay ile Hint Tugayı tarafından yapılacaktır. İngiliz cephesinin solunda ilerleyen 125. Tugay, Zığındere Koyu sırtlarında yoğun bir ateşle karşılaşmıştır. Osmanlı tarafı, her ileri hareketi yoğun bir ateş altına almış, Tugay gün boyu kayda değer bir ilerleme kaydedemediği gibi kayıpları 350 kişiyi bulmuştu. Merkezdeki 88. Tugay’ın ilerlemesi de yine kurşun yağmuruna tutulmuştur. Bu bölgede İngilizler 100 m. kadar bir ilerleme sağladılarsa da sol kanatlarını örtecek olan 125. Tugay’ın ilerleyememesi yüzünden ileri harekatı durdurmak zorunda kaldılar. Fransız tarafında da şiddetli ateş nedeniyle ilerleme sağlanamadığı gibi öğleden hemen sonra az sayıdaki askerden oluşan Osmanlı müfrezeleri sırtlardan aşağı doğru kayarak ateş açacak kadar cüretkar davranmaya başlamışlardır. General Sır Ian Hamilton’un planında gün sonunda Alçıtepe’nin ele geçirilmesi öngörülmüştü. Ancak taarruzun ilk günü akşamı birkaç yüz metreden fazla ilerleme sağlanamamıştır. Dahası, cephe komutanlarından Hamilton’a ulaşan raporlarda, gün boyu süren çatışmalarda Osmanlı gözcü postalarıyla çarpışıldığı, asıl savunma hattıyla henüz temas kurulmadığı, Osmanlının asıl savunma hattının yerinin dahi saptanamadığı bildirilmektedir. Osmanlı tarafında harekatın ilk günü akşamında bir komuta değişikliği olmuştur. Seddülbahir Cephesi Komutanı Albay von Sodenstern görevden alınarak yerine General Weber atanmıştır. 5 Mayıs’ta savunma hatlarını ve Osmanlı birliklerinin durumunu incelemiş olan Weber Paşa, Birleşik Donanma'nın ateşiyle uğranılan kayıplar karşısında endişeye kapılmış ve Mareşal Liman Von Sanders’e cephenin, Alçıtepe gerisine çekilmesini önermiştir. Sanders, bu öneriye şiddetle karşı çıkmış, her karış toprak için savaşılması emrini vermiştir. Sanders, donanma ateşinden sakınmak için geri çekilmek değil, ileri çıkarak düşmanla burun buruna bulunmak gerektiğini ileri sürecektir. Gerçekten de Gelibolu’daki savaş, Avrupa’daki savaşlardan farklıdır. Osmanlının, “savunulabilir hatlara çekilmeleri” gibi bir seçenekleri yoktur. Gelibolu’daki topçu bataryalarının düşmesi, Çanakkale Boğazı’nın Birleşik Donanma'ya açılması demektir. Bu ise, İstanbul’un düşmesi, İmparatorluğun çökmesi sonucunu doğuracaktır. Türklerin, tırnaklarını toprağa geçirip her karış toprak için dövüşmekten başka seçenekleri yoktur. Ertesi gün, 7 Mayıs sabahında yenilenen hazırlık ateşiyle İngiliz birliklerinin ilerleme çabası yine Osmanlı tarafının yoğun ateşiyle durduruldu. Zığındere sahillerine getirilen üç balon gemisinden salınan balonlar dahi Osmanlı siperlerinin yerini, daha önemlisi makineli tüfek yuvalarını saptayamadı. Bu yüzden topçu ateşi Osmanlı direnci üzerinde etkili olamamıştır. İngiliz hatlarının sol kanadı olan Zığınsırtı’nda ilerleme sağlanamaması, tüm cephenin ileri hareketini engellemektedir. Bölgeye gelen Queen Elizabeth’in de katıldığı bombardımanla Osmanlıların ateş açtığı tepe hallaç pamuğu gibi atıldı. Bu bombardımanın da bir etkisi görülmedi. 125. İngiliz Tugayı’nın taburlarının her ileri hareketi Osmanlı tarafından kurşun yağmuruyla karşılanmaya devam etmiştir. Merkez ve sağ kanatlar öğleye kadar 250 m. kadar ilerlemişlerdi. Ancak sol kanattaki 125. Tugay’ın ilerleyememesi üzerine ileri hareketlerini durdurdular. Merkezdeki 88. Tugay, plandaki gibi sağa doğru çark hareketini, sol kanadının açık kalacağı için yapamadı. Bu çark hareketi, 125. Tugay’ın ilerleyerek onun sol kanadını örtmesine bağlıydı. Öğleden sonra saat 16:30 sonrasında 87. Tugay’ın da desteğiyle merkez bölgedeki 88. Tugay’ın taarruzu da bir ilerleme sağlayamamıştır. Esasen 87. Tugay, plana son aşamasında Alçıtepe’ye taarruzla görevlendirilen, o aşamaya kadar yedekte tutulacak kuvvetti. Cephenin Fransız kesiminde ise merkez bölge, soldan bir ilerleme yapılmadıkça ilerlemelerinin mümkün olmadığını, sol tarafsa merkez bölümün ilerlemesi olmadan ileri harekat yapamayacaklarını rapor ediyorlardı. Öğleye doğru takviye edilen merkez bölüm 150 m. kadar ilerleyip bir Osmanlı siperini ele geçirdi. Fakat daha fazla ilerlemedi ve sağ kanadın ileri hareketi olmadan ilerlenemeyeceğini rapor etti. Kısa süre sonra da bir Osmanlı taarruzuyla geri atıldı. Sonuç olarak Fransız cephesi, harekatın ikinci gününde de, İngiliz birlikleri ile dayanak noktası oluşturacak hatta ulaşamamıştır. Harekatın üçüncü günü (8 Mayıs 1915) General Hunter Weston, 88. Tugay’ın ilerleyememesine bir çözüm buldu. 125. Tugay, ileri harekatla bu tugayın sol yanını örtemiyorsa, bu işi 87. Tugay üstlenecekti. Arıburnu Cephesi’nden 29. Tümeni takviye etmek üzere aktarılan Yeni Zelanda Tugayı da bu ileri harekatı destekleyecekti. Saat 10:15'te başlayan hazırlık ateşi ardından İngiliz cephesinin merkez bölümünden başlatılan taarruz, o tarihe kadar Gelibolu Yarımadası’ndaki en yoğun topçu ateşi ardından başladı. Albay M.Cay komutasındaki Yeni Zelanda taburu, Osmanlı topçusunun ve tüfeklerinin ateşiyle yarı mevcudunu yitirmekle 300 m. kadar ilerleme sağlayabildi ve durduruldu. Diğer İngiliz birlikleri hemen hemen hiçbir ilerleme sağlayamadan kırıldılar. İngiliz kesiminde taarruz, ortalama 300 m.lik ilerlemenin ardından, saat 15:30 dolaylarında durdurulmuştur. Fransız kesiminde ise tek bir asker bile ilerleyememişti. Üç günlük muharebeler sonucunda Müttefik kayıpları 6.500, Osmanlı tarafının ise 2.000 kişidir. En fazla ilerlenen noktalarda ileri harekat 500 m. kadar ilerleyebilmişti. Üç günlük çatışmalarda Müttefik kuvvetler toplam 18.000 top mermisi kullanmışlardır. General Sir Ian Hamilton, 8 Mayıs 1915 akşamı Lord Kitchener’e çektiği telgrafta şöyle yazmaktadır. “Hedefime varamadım. Harekat, başarısızlıkla sonuçlanmıştır… bu işin içinden sıyrılmanın bir yolunu da göremiyorum.” Çıkartmanın ilk günü olan 25 Nisan 1915 tarihinden İkinci Kirte Muharebesi sonuna kadar Birleşik Krallık ve Anzak kayıpları her iki cephede toplam 14.000 ölü ve yaralı olmuştur. İngiliz 29. Tümeni, subaylarının yarıdan fazlasını, eratın da yarısını kaybetmişti. Taarruz, planlanandan daha geç olarak saat 11:00 dolaylarında başlatıldı. İlk gün taarruzları, makineli tüfek etkisi ve/veya izlenimi yaratacak denli yoğun Osmanlı ateşi karşısında Kanlıdere, Kereviz Sırtı ve Çamlıbel Sırtlarında ortalama 350 m. kadar ilerleme sağlayabilmişlerdir. İkinci gün, 7 Mayıs'taki taarruzlar da aynı şekilde sonuçlanmıştır. Harekatın üçüncü günü Arıburnu Cephesi'nden takviye olarak gelen Yeni Zelanda birliklerinin taarruzları, ağır kayıplarla başarısız olmuştur. Yeni Zelanda tugay komutanı Albay Francis Johnston'un karşı çıkmasına karşın General Hunter-Weston, tugayın taarruza devam etmesini emretmiştir. 8 Mayıs 1915 gününün akşam üzeri devam edilen taarruzla ortalama 450 m. ilerleme sağlanmıştır. Ancak kayıplar yüzde elliyi bulmuştur. Saat 18:00 dolaylarında Fransız taarruzu da Kerevizdere ağzında başta ilerleme sağladıysa da Osmanlı karşı taarruzuyla geri çekilmiştir. Üç gün süren muharebelerin sonucunda Müttefik ilerlemesi, ilk gün hedeflerinin de gerisinde kalmıştır. Picoides Picoides, ağaçkakangiller (Picidae) familyasından içinde 13 tür ağaçkakan barındıran bir kuş cinsidir. Avrupa ve Asya'da yaşayan bir türü hariç (Üç ayaklı ağaçkakan "Picoides tridactylus") diğer Picoides cinsi ağaçkakanlar Kuzey, Orta ve Güney Amerika'da yaşar. Aşağıda 2005 tarihli ITIS sınıflandırması kaynak alınmıştır: Alman Araştırma Cemiyeti Alman Araştırma Cemiyeti (Almanca: Deutsche Forschungsgemeinschaft-DFG), Almanya'da bilim ve araştırma faaliyetlerinin teşvik edilmesini hedefleyen kurum. 2005 yılında Avrupa genelinde bilimsel projelerin desteklenmesine yaklaşık 1,3 Milyar Euro ayıran kurumun bütçesi 2006'da yüzde 40 oranında artırıldı. Merkezi Bonn'da bulunan kurumun başkanlığı Matthias Kleiner tarafından yürütülmektedir. Uluslararası Bilim Konseyi'ne (International Council for Science-ICSU) üyedir. Bögü Kağan Bögü Kağan veya Buğu Kağan (Çince: 牟羽可汗, Pinyin: móuyǔ kěhàn, Wade-Giles: mou-yü ko'han, Orta Çağ Çincesi: Guangyun: mĭəu˩-ĭu˥ kʰɑ˥-ɣɑn˩˥) veya Tengri Kağan (登里可汗, dēnglǐ kěhàn, teng-li ko'han) ve daha sonra Alp Külüg Bilge Kağan (英義建功毘伽可汗, Eski Türkçe tam unvan: Täŋridä qut bolmiš il tutmiš alp külüg bilgä qaγan, Türkiye Türkçesi: Tanrıda kut bulmış il tutmuş alp külüg bilge kağan), 759–779 yılları arasında Uygur Kağanlığının kağanı olmuştur. Tarkan Bögü 761 yılında Soğdlardan aldığı Mani dini'ni devletin resmi dini olarak ilan etmiş, böylece Mani dini'nin en parlak dönemini başlatmıştır. Eski töresini bırakıp yağmacılık yapan Böğü Kağan, Uygur devlet adamlarınca öldürülmüştür. Uygur boyları Çin'e karşı akınlar yapıp yağmada bulunmak istiyorlardı. Şahsiyeti biraz zayıf olan Böğü Kağan boyların bu isteklerine uymuştu. Fakat kağanın bu isteğine veziri "Tun Bağa Tarkan" karşı çıkmıştı. Çünkü Böğü Kağan daha önceki Çin akınlarında Türk töresine uygun olmayacak şekilde yağmalar yaptırmış sivil halkı katletmiş, şehirler tahrip etmiş ve dini mabetleri yıktırmıştı. Türk töresine uygun olmayan bu barbarca davranışlar böğü kağanın tecrübeli kayın pederi tarafından engellenmiş tekrar bir düzen sağlanmışsa da bir süre sonra kayın peder vefat etmiştir. Bunun üzerine Böğü Kağan yağmacılık faaliyetlerini yeniden başlatmak istemiştir. Bütün bunların tekrar yaşanmasını istemeyen "Tun Bağa Tarkan" ile Böğü Kağan arasında bir münakaşa başlar. Münakaşa büyür ve en sonunda Tun Baga Tarkan , Böğü Kağan'ı öldürür ve onun yerine kendisini kagan olarak ilan eder.. DÄ°PNOT: Türk töresince savaşla kazanılan şehirler yağmalanabilir idi ama bu yağma sırasında direniş tehlikesi göstermeyen sivillerin katledilmesi şehir yapılarının tahrip edilmesi (surlar ve saraylar tahrip edilebilirdi) ve hangi dine ait olursa olsun mabetlerin ve tapınakların tahrip edilmesi yasaktır... Bahaddin Ögel: Türk kültürünün gelişme çağları cilt 1 ^ Ahmet Taşağıl, "Uygurlar", Türkler, Cilt 2, Yeni Türkiye, Ankara, 2002, ISBN 975-6782-35-8, s. 218. http://www.facebook.com/TurkTarihBilinci Kadmiyum zehirlenmesi Kadmiyum bir inhibitör olmasının yanında atom yarıçapı da kalsiyuma yakın olduğu için bağırsaklardaki kalsiyum pompalarında emilip kana karışır. Ağır metal olduğu için vücuttan atılamaz, kemiklerde kalsiyum yerine stoklanır. Ayrıca böbrekte üretilen ve kemikler için elzem D vitamini sentez proteinlerinden birini inhibe ederek kemik dokularında yenilenme sürecini yavaşlatır. Ayrıca itai itai sendromuna (Japonca'dan Türkçeye motamot çevirirsek, "anam anam sendromu") neden olur. Bulaşma başlıca oral ve inhalasyon yolu ile olur. Çeşitli tip et, balık ve meyveler 1–50 mg/kg Cd içerebilir. Tahıllarda 150 mg/kg’a çıkabilir. Midye, istiridye gibi kabuklu deniz hayvanlarında 100–1000 mg/kg’a kadar birikebilir. Çöpe atılan piller topraklara karışan kadmiyumun %50'sinin sebebidir. Uzakdoğuda uzun yıllar bilinçsizce çıkarılan madenler toprakların ve yer altı sularının kirlenmesine ve bu bölgelerde pirinç tarımından beslenen halkın kadmiyuma maruz kalmasına sebep olmuştur. İnhalasyonla alınan kadmiyumun da %30’u absorbe olabilir. Sigara önemli bir kadmiyum kaynağıdır. Bir adet sigara 1–2 mg kadmiyum içerir. Bir insan ergenlik döneminin sonuna kadar 30 mg kadmiyum soluyabilir. Yutulmasıyla tek bir maruziyet için, kusma veya gastrik lavaj yoluyla gastrik dekontaminasyon, maruziyetten hemen sonra yararlı olabilir. Aktif kömür uygulamasının etkinliği kanıtlanmamıştır. Kadmiyumu gidermek için şelasyon terapileri etkili değildir, bu nedenle en önemli etki ek maruziyetin önlenmesidir. Kadmiyum Ä°tai itai sendromu Bayat, Altıeylül Bayat, Balıkesir ilinin Altıeylül ilçesine bağlı bir mahalledir. Bereketli, AltÄ±eylÃ¼l Bereketli, Balıkesir ilinin Altıeylül ilçesine bağlı bir mahalledir. Mahallenin Balıkesir merkeze uzaklığı 27 km dir. Mahallenin cumhuriyetle birlikte kullanılan adı Bereketli, cumhuriyet öncesi İstavra (İstaura), Nastavra daha sonra Mastavra olarak anıla gelmiştir.Çamlı mezar, Türkler mezarı yumaklı dağı, Kale bölgelerinde eski yerleşim yerlerine ait kalıntılara toprak altında rastlanmaktadır. Bu kalıntılardan çıkan bazı kırık dökük tarihi eşyalar mahallenin eski okulunda 25 yıl öncesine kadar saklanmıştır.Köy halkının çoğunluğu Manav olup çok az da olsa 93 Harbi dolayısıyla gelen göçmenler vardır. Beşpınar, Altıeylül Beşpınar, Balıkesir ilinin Altıeylül ilçesine bağlı bir mahalledir. Mahallenin adının nereden geldiği ve geçmişi hakkında yeterince bilgi yoktur. Ancak köy halkı arasında çıkan anlaşmazlıklardan dolayı köy ikiye bölünmüştür. Bunlar Beşpınar ve Kavakdere. Resmi kayıtlarda ise bu iki köy birleşik bir Beşpınar olarak görülmektedir. Kavakdere ile Beşpınar aynı kişi tarafından yönetilmektedir. Merkeze 20 km. uzaklıktadır. TeÅŸvikiye Teşvikiye, İstanbul'un Şişli İlçesi'ne bağlı bir semt ve mahalle. 1954'e kadar Beşiktaş İlçesi'nin bir mahallesi olan Teşvikiye, o tarihte bir ilçe olarak ayrılan Şişli İlçesi'ne bağlanmıştır. Güneyinde Beşiktaş İlçesi'ne bağlı Vişnezade ve Muradiye mahalleleri, batısında Şişli'ye bağlı Harbiye mahallesi, kuzeyinde ise Meşrutiyet mahallesi ile çevrilidir. Gerek kuruluşu ve tarihi, gerekse coğrafi ve idari sınırları Nişantaşı ile büyük ölçüde iç içe geçmiştir. Osmanlı padişahı III. Selim'in döneminde (1789 - 1807) bir avlanma ve nişan talimi alanı olduğunu belirten anıt taş bugün Teşvikiye Camii'nin avlusunda bulunmaktadır. Semtin gelişmesine etkisi büyük olan ilk yapı Teşvikiye Camii'dir. İlkin 1794-1795 yıllarında bir mescit olarak yapılan cami 1853-1854 yıllarında padişah Abdülmecit tarafından yenilendikten sonra bölgedeki yerleşme hızlanmıştır. Semtte Abdülmecit'in burada bir yerleşim oluşturma amacını dile getirdiği aynı tarzda yapılmış iki taş mevcut olup üzerlerinde "Eser-i Avatıf-ı Mecidiye Mahalle-i Cedide-i Teşvikiye" (Abdülmecid'in karşılıksız iyilikseverliğinin eseri olan yeni Teşvikiye Mahallesi) ibaresi yer alır. Teşvikiye kelimesiyle burada bir mahalle kurulmasının padişahça da teşvik edildiği açıklanmıştır. Bu taşlardan biri Teşvikiye Caddesi üzerinde eski Nişantaşı Karakolu'nun yanında, diğeri ise Rumeli Caddesi ile Valikonağı Caddesi'nin kesiştiği kavşakta bulunmaktadır. 1883 nüfus sayımında bir mahalle olarak resmen tescil edilmiştir. Teşvikiye mahallesi 1920'lerde Taksim-Şişli eksenindeki gelişmenin etkisine girdi ve ana caddeden başlayarak hızla apartmanlaştı. Bu olgu 1950'lerde o güne kadar eski yapısını koruyan eski sokakları da içine aldı. 1960'ların başına kadar kırsal görünümünü hala koruyan Topağacı, mahallenin en son apartmanlaşan kesimidir. Teşvikiye bugün orta-üst gelir seviyesinde bir nüfus yapısına sahiptir. Nişantaşı ve Osmanbey çevresinin 1970 sonlarından başlayarak hızla bir alışveriş ve iş merkezi haline gelmesi, Teşvikiye'nin meskun bir semt olma özelliğini de etkilemeye başlamıştır. 1985'te 15.607 olan mahalle nüfusu 2000 yılında 11.598'e inmiştir. BeykÃ¶y, Karesi Beyköy, Balıkesir nin Karesi ilçesine bağlı bir mahalledir. Friedrich Ebert Vakfı Friedrich-Ebert-Stiftung, Almanya'da Sosyal Demokrat Parti'ye yakınlığıyla bilinen sivil toplum örgütü. 1925'te kurulan örgütün temel amaçları arasında "demokrasi ve çoğulcu topluma destek, yetenekli gençlere eğitim fırsatları sağlanması ve uluslararası iş birliği ve anlayış ortamının güçlendirilmesi" yer almaktadır. 500 dolayında kadrolu çalışanı bulunan vakfın yurt dışında da 100'e yakın temsilciliği bulunmaktadır. Genel merkezi Bonn'dadır. Federal devlet ve eyalet yönetimleri tarafından maddi destek alan vakfın bütçesi 2006 yılında 112 milyon Euro olarak açıklanmıştır. Ayrıca Necip Hablemitoğlu vefatından önce yazdığı "Alman Vakıfları ve Bergama Dosyası" isimli kitabında, Ebert Vakfı için şunları açıklamıştır: Bigatepe, Altıeylül Bigatepe, Balıkesir ilinin Altıeylül ilçesine bağlı bir mahalledir. Köy, önceleri yayla olarak kullanılmıştır. Daha sonra yerleşke haline gelmiştir. Mahallenin en az 500 yılı aşkın bir tarihi vardır. Boğazköy, Karesi Boğazköy, Balıkesir ilinin Karesi ilçesine bağlı bir mahalledir. Boğazköy 1864 Sürgünü sonrası Kafkasya'dan gelen ubıh aileler tarafından kurulmuştur. Merkeze 35 km. uzaklıktadır. Federal Eğitim ve Araştırma Bakanlığı Federal Eğitim ve Araştırma Bakanlığı ("Almanca: Bundesministerium für Bildung und Forschung"), Almanya'da federal hükûmet bünyesinde bakanlık. 1998 kasım ayında, eğitim, araştırma ve teknoloji alanında faaliyet gösteren iki bakanlığın birleştirilmesiyle kuruldu. Angela Merkel başkanlığındaki kabinede Annette Schavan tarafından yürütülmektedir. Senden Ä°baret Senden İbaret, Türk şarkıcı Hande Yener'in ilk stüdyo albümü. 31 Mayıs 2000'de DMC tarafından yayımlandı. Albümün neredeyse tamamında Altan Çetin ile çalışan Yener, albümün ilk videosu olan "Yalanın Batsın" ile ses getirmeyi başardı. Daha sonra "Bunun Adı Ayrılık" ve "Yoksa Mani" adlı şarkılarına klip çeken Yener, bu şarkılarla da başarılar elde etti. Sanatçı, başarılarından dolayı Kasım 2000'de düzenlenen Altın Kelebek Ödülleri'nden "Yılın En İyi Çıkış Yapan Sanatçısı" ödülünü aldı. Ayrıca Yener, 2001 yılında düzenlenen 9. Kral TV Video Müzik Ödülleri'nden de "En İyi Çıkış Yapan Kadın Sanatçı" ödülünü almayı başardı. Albüm bir yıl içinde yaklaşık 750 bin kopya sattı. Yapım görevlileri "Senden İbaret" albüm kitapçığından alınmıştır. DÃ¶lek Federal Mesleki Eğitim Enstitüsü Federal Mesleki Eğitim Enstitüsü (Almanca: "Bundesinstitut für Berufsbildung, BIBB"), meslek eğitimi alanında araştırmalar yürüten resmi kuruluş. 1970 yılında kurulmuştur ve Federal Eğitim ve Araştırma Bakanlığına bağlıdır. Harcamaları federal devletin maddi kaynaklarından karşılanmaktadır. Wilhelm Kempff Wilhelm Kempff ( d. 25 Kasım 1895, Jüterbog, Almanya – 23 Mayıs 1991, Positano, İtalya). Alman piyanist, besteci ve müzik öğretmeni. Berlin ve Potsdam'da eğitim görmüştür. Avrupa'nın birçok yerini gezip oralarda konserler vermesine rağmen, Londra'ya 1951'de gitmiştir. Son konserini 1981'de Paris'te vermiş ve Positano, İtalya'da 95 yaşında vefat etmiştir. 20. yüzyılın en iyi piyanistlerinden biridir. Franz Schubert'in bütün Piyano Sonatlarını kayda geçmiştir. Kempff; Yehudi Menuhin, Pierre Fournier ve diğerleri ile oda müziği de yapmıştır. Meşhur olan kayıtlarından bazıları da Beethoven'in keman ve piyano için olan bütün sonatlarıdır (Menuhin ile). 1957 yılına gelindiğinde, Kempff, Positano'daki villasında yıllık Beethoven yorumlama kursu yapmaya başladı. Ölümünden 6 yıl sonra arkadaşı ve öğrencisi olan John O'Conor kursları devam ettirdi. Kempff'in çok az bilinen yeteneği ise bestecilikti. Kendi bestelerinin dışında Johann Sebastian Bach'ın eserlerinin transkreipsiyonlarıyla bilinir. Siciliano Flüt konçertosunun Kempff tarafından piyanoya uyarlanmış şekli en çok bilinenidir. Kendisi İdil Biret'le de çalmış ve İdil Biret'e hayranlığını da belirtmiştir. Alman Rektörler Birliği Alman Rektörler Birliği (Almanca:"Hochschulrektorenkonferenz-HRK") Almanya'da üniversite ve yüksekokul yöneticilerini bir araya getiren sivil toplum örgütü. 21 Nisan 1949'da kuruldu. Merkezi Bonn'da bulunan organizasyonun başkanlığı, Saarland Üniversitesi Rektörü Margret Wintermantel tarafından yürütülmektedir. Deniz Ã‡etin Deniz Çetin (d. 9 Temmuz 1983, Ankara), Türk müzisyen. Deniz Çetin, babasının ekonomi müşaviri olması sebebiyle eğitimini çeşitli ülkelerde gördü. Güney Kore'nin başkenti Seul'de, İsveç'in başkenti Stockholm'de ve TED Ankara Koleji'nde ilk ve orta eğitimini tamamlamıştır. Marmara Üniversitesi Hukuk Fakültesi'nden mezun olmuştur. Hayatına özel bir hukuk bürosunda çalışmakla devam etmektedir. Deniz Çetin, müzisyenlik kariyerine "Utanır İnsan" adlı albümle giriş yapmıştır. İkinci albümünü 2011 yılında çıkarmıştır. Bozbaba Bozbaba (Yunanca: Aya Evstratios) Ege Denizi'nin kuzeyinde, yüzölçümü 43,325 km² olan Yunanistan'a bağlı küçük bir ada. Limni'nin 30 km güneybatısında, Midilli'nin ise 80 km kuzeybatısında yer alır. Adanın nüfusu bugün 400 civarındadır. Hâlen Yunanistan'ın adayı uluslararası anlaşmalara uymayarak silahlandırması sorun teşkil etmektedir. The Princeton Review The Princeton Review, ABD ve Kanada'da lisans, yüksek lisans, lisan, sertifika eğitimi yapacak öğrencilere danışmanlık veren, bu konuda dünyanın en önde gelen eğitim kurumlarından biridir. The Princeton Review 1981 yılından bu yana Amerika Birleşik Devletleri'nde yüzbinlerce öğrenciyi, üniversite ve kolejlere başvuru aşamasında gerekli olan TOEFL, SAT I, SAT II, GRE, GMAT, LSAT, MCAT ve MSLEB gibi sınavlara başarıyla hazırlamaktadır. Öğrencilerin üniversitelere kabul olmasında da rehberlik hizmeti verir. Kurucusu Princeton Üniversitesi mezunu olduğundan isminde "Princeton" sözcüğü yer almaktadır. Eduard Zuckmayer Eduard Zuckmayer (d. 3 Ağustos 1890, Nackenheim (Hessen) - ö. 2 Temmuz 1972, Ankara) Alman besteci, müzik eğitmeni (Prof.). Gazi Eğitim Enstitüsü Müzik bölümünün kurucusudur. 1938-1970 yılları arasında o dönemde ülkede müzik öğretmeni yetiştiren tek kurum olan bu okulun yöneticiliğini yapmış; Türkiye’de müzik eğitiminin çağdaş kimlik kazanmasında ve müzik eğitimcisi yetiştirme sisteminin bu doğrultuda şekillenmesinde önemli bir rol üstlenmiştir. Yazar Carl Zuckmayer’in ağabeyidir. 1890 yılında Almanya’da Mainz şehri yakınlarındaki Nackenheim’ da dünyaya geldi. Beş yaşında piyano çalışmalarına, 11 yaşında doğaçlama ve beste çalışmalarına başladı. Liseden sonra ailesinin isteği ile hukuk öğrenimine başladıysa da yarım bıraktı ve tümüyle müziğe yöneldi. Bonn Üniversitesi'nde felsefe ve sanat tarihi, Köln, Münih, Berlin konservatuvarlarında müzikoloji eğitimi gördü. 1914 yılında “konser piyanistliği” ve “orkestra şefliği” eğitimini tamamladı. O yıl, orkestra şefliği sınıfının en iyi öğrencilerine verilen “Wüllner Armağanı” nı kazandığı gibi Mendelssohn ve Ibach yarışmalarında ödül aldı. I. Dünya Savaşı sırasında 3 yıl cephede çarpıştıktan sonra ağır yaralı olarak yurda döndü. Frankfurt’a yerleşti; müzisyenliğe solist ve şef olarak devam etti; Meinz Konservatuvarında piyano öğretmenliği yaptı. 1925 yılına kadar konser piyanistliği ve orkestra şefliği alanlarında, sanat dünyasında adından en çok söz edilenler arasında yer aldı. Ününün zirvesinde iken konser etkinliklerine son verdi; Kuzey Denizi’ndeki Juist Adası’nda bulunan “"Schule am Meer"” de (Sahildeki Okul) öğretmenlik ve sanat danışmanlığı görevini kabul etti. 1933 yılında Nazilerin iktidara gelmesi üzerine arkadaşları ile birlikte bu okulu kapama kararı aldı. Paul Hindemith’ in önerisi ile Türkiye Millî Eğitim Bakanlığı’nden gelen teklif üzerine 1936’da Türkiye’ye geldi. Müzik öğretmeni yetiştirmek için kurulmuş olan Musiki Muallim Mektebi’nde piyano öğretmenliğine atanan Zuckmayer, bu görevi sırasında Türkiye’nin ilk madrigal korosu ve öğrenci orkestrasını kurarak yönetti; oda müziği çalışmalarını başlattı, kurumun kütüphanesini düzenledi; piyano dersi verdiği öğrencileriyle konserler düzenledi. 1938 yılında Musiki Muallim Mektebi’nde müzik öğretmeni yetiştiren bölümün Gazi Terbiye Enstitüsü’ne bağlanması üzerine çalışmalarına bu enstitüde devam etti ve ömrünün sonuna kadar piyano bölümü, orkestra, koro yöneticilikleri; oda müziği, müzik teorisi, müzik formları, açıklamalı müzik derslerinin öğretmenliğini ve bölüm başkanlığını sürdürdü. Gazi Eğitim Enstitüsü’nün ana binasının arkasında yapımı 1939 tamamlanan Müzik Bölümü binasının (bugün anaokulu olarak kullanılan bina) yapılmasına öncülük etti. Bina, 1966 yılına kadar okulun ihtiyaçlarına karşılık verdi. Zuckmayer, Gazi Eğitim Enstitüsü’ndeki görevlerinin yanı sıra Millî Eğitim Bakanlığı’nca yayımlanacak müzik ders kitapları için rapor vermek, radyoda piyano ve oda müziği konserlerinin canlı yayınlarını gerçekleştirmek; müzik bölümü öğrencileriyle Anadolu’nun pek çok yerinde konserler vermek, halk türküsü düzenlemeleri yapmak gibi faaliyetler içinde oldu. Sanatçı, tıpkı Hindemith gibi halk müziği ezgilerinden yararlanarak bir eğitim müziği yaratılması gerektiği görüşündeydi. Türk atasözlerini bestelemek, uyarlamak; yabancı şarkılara Türkçe sözler yazmak yoluyla okul şarkıları yazdı. 1944 yılı Eylül ayında Türkiye Almanya’ya savaş ilan ettiğinde Alman olduğu için gözaltına alınan sanatçı, 15 ay Kırşehir’de hapiste tutuldu . 1950 yılından itibaren yurdun değişik yerlerine öğrencileri ile birlikte konser gezileri yaptı; okul şarkıları seslendirerek çok sesli müzik kavramını aşılamaya çalıştı. 1970 yılında Gazi Eğitim Enstitüsü Müzik Bölümü başkanlığını bıraktı. Türkiye’ye ""ikinci vatanım"" diyen sanatçı, 2 Temmuz 1972’de Ankara’da hayatını kaybetti. Cebeci Mezarlığı’nda toprağa verildi. Gazi Eğitim Enstitüsü’nün ilk binası 1973’ten itibaren “"Zuckmayer binası"” olarak anılmaya başlamıştır. Eğitim Fakültesi Güzel Sanatlar Eğitimi bölümündeki depolarda saklanan Zuckmayer'e ait özel eşyalar 2002 yılında Gazi Üniversitesi yöneticileri tarafından okul bahçesinde yakıldı; olay kamuyounda tepki topladı. 22 (sayÄ±) 22 (yirmi iki), bir sayı. Doğal sayı sisteminde 23'ten önce yer alır ve 21'den sonra gelir. Otuz dokuz 39 (Otuz dokuz), aşağıdaki anlamlara gelebilir. Otuz dört 34 (Otuz dört), aşağıdaki anlamlara gelebilir. 46 (anlam ayrımı) 46 (kırk altı), aşağıdaki anlamlara gelebilir: 59 (anlam ayrımı) 59 (Elli dokuz) ÅŸu anlamlara gelebilir: 61 (anlam ayrımı) 61 (Altmış bir) şu anlamlara gelebilir: 82 (anlam ayrımı) 82 (seksen iki), aşağıdaki anlamlara gelebilir. Heptranchias perlo Heptranchias perlo, Hexanchidae familyasında sınıflanan cinsinin tek türü olan bir köpek balığıdır. "Heptranchias perlo"'nun bu güncel ve geçerli bilimsel adının yanında, artık geçerliliğini yitirmiş başka bilimsel adları da olmuştur. Bu adlar, kaynaklarına göre, aşağıda sıralanmıştır. Carl Czerny Carl Czerny (d. 21 Şubat 1791 - ö. 9 Ağustos 1857) Avusturyalı piyanist, besteci ve müzik öğretmeni. En bilinen yapıtları "Piyano Etütleri"dir. Viyana'da doğdu. İlk piyano öğretmeni babası olan Czerny Johann Nepomuk Hummel, Antonio Salieri ve Ludwig van Beethoven'den ders aldı. İlk konserini 1800'de Mozart'a ait bir Piyano Konçertosu'yla verdi. Daha sonra, Beethoven'in "5 No'lu Piyano Konçertosu "Emperor"" adlı eserinin 1812'de Viyana'da prömiyerini yaptı. Zamanının en aranan ve kaliteli öğretmenlerinden oldu. Czerny, ilk piyano etütleri yazan bestecilerdendir. Bugün bile hocaların en çok kullandığı etütler ona aittir. Bunların yanı sıra Czerny birçok Requiem (Ağıt), Senfoni, Konçerto, Sonat, Yaylı çalgılar 4'lüsü için parçalar vb. besteledi. Bu besteleri bilinmese de "110 Kolay ve İlerletici Etüt" (110 Easy And Progressive Etudes), "Hız Okulu" (School of Velocity) gibi daha çok İngilizcesi ile bilinen eserleri vardır. 42 (anlam ayrımı) 42 (kırk iki), aşağıdaki anlamlara gelebilir. Otuz beş 35 (Otuz beş), aşağıdaki anlamlara gelebilir. 81 (sayÄ±) 81 (seksen bir), bir sayı. Doğal sayı sisteminde 82'den önce yer alır ve 80'den sonra gelir. Kočani Orkestar, (Makedonca: Кочани Оркестар) Makedonya'nın Kočani kasabasında trompet virtüözü olan ve Türkçe konuşan Naat Veliov adlı bir Romen tarafından kurulmuş müzik grubudur. Balkan Çingene Müziği'nin en önemli topluluğundan biri olan Kočani Orkestar, trompet virtüözü Naat Veliov tarafından kuruldu. Adını Makedonya’nın Koçana şehrinden alan grup; 2 trompet, 3 tuba, saksofon, klarnet, zurna ve perküsyondan oluşan zengin bir altyapıya sahip. Bazı şarkılarını Türkçede üzerine söz yazılmış hâliyle görmek mümkündür. Bunların en tanınanı Mahsun Kırmızıgül'ün “Alem buysa kral benim” şarkısıdır. Emir Kusturica'nın “Çingeneler Zamanı” filminde görünüp tanınan grubun Türkiye'de en çok bilinen parçası “Šiki šiki baba”dır. Sen Yoluna... Ben Yoluma... Sen Yoluna Ben Yoluma, (veya orijinal kullanım şekliyle Sen Yoluna... Ben Yoluma...) Hande Yener'in ikinci stüdyo albümüdür. 17 Temmuz 2002'de Erol Köse Exclusive etiketiyle yayınlanmıştır. Albüm, Yener'in büyük başarı yakaladığı ilk stüdyo albümü "Senden İbaret"ten sonra yayınlanan ilk büyük çalışmasıdır. 2013 yılı itibarıyla Poll Production haklarını satın almıştır. Albüm, sanatçının Erol Köse Exclusive etiketiyle yayınlanan ilk albümüdür. Önceki stüdyo albümünün neredeyse tamamında Altan Çetin ile çalışan sanatçı, bu albümünün neredeyse tamamında Alper Narman ve Fettah Can ile çalışmıştır. Ayrıca Yener, daha önceden Özdemir Erdoğan tarafından seslendirilen Sezen Cumhur Önal imzalı "Duyduk Duymadık Demeyin" şarkısını da yeniden yorumlayarak albümüne katmıştır. Albümün ilk klibi, albümle aynı adı taşıyan "Sen Yoluna... Ben Yoluma..."'ya, ikinci klibi "Şansın Bol Olsun"'a, üçüncü klibi "Evlilik Sandalı"'na ve dördüncü klibi "Küs"'e çekildi. Yapılan reklamlar, klipler ve albümün içeriği Hande Yener'in ikinci stüdyo albümünün yılın en çok satanlarından biri olmasını sağladı. Albüm, Kral TV'nin organize ettiği Kral TV Video ve Müzik Ödülleri'nde iki farklı dalda ödül aldı. Albüm, yayınlandığı yıl içinde 1.000.000 satmayı başararak MÜ-YAP Müzik Ödülleri'nden ise "Platin Albüm" ödülünü aldı. Albümdeki şarkılar, Kral TV Video ve Müzik Ödülleri'nde, çeşitli ödül törenlerinde, konserlerde ve Yener'in o yıl Star TV'de sunuculuğunu yapmış olduğu "Hande Yener Show" adlı programda seslendirildi. Yener'in ilk stüdyo albümü çıktıktan sonra bazı eleştirmenler sanatçının tek şarkılık bir sanatçı olduğu yorumunu yaptı. Sanatçı, eleştirilere ""Zaman onlara gerçekleri gösterecektir. Asla tek şarkılık bir sanatçı olmayacağım!"" şeklinde cevap vererek ikinci stüdyo albümü üzerinde çalıştığını duyurdu. Kayıtları 2001 yılı sonunda başlayan ve 2002 yılı ilkbaharında biten albümde Yener, ilk kez Alper Narman, Fettah Can, Sinan Akçıl, Onur Mete gibi isimlerle çalıştı. Albümün fotoğraflarını ise Nihat Odabaşı çekti. "Sen Yoluna... Ben Yoluma..." albümünün ilk klibi albümle aynı adı taşıyan "Sen Yoluna... Ben Yoluma..." şarkısının dans versiyonuna çekildi ve 17 Temmuz 2002'de yayınlandı. Klipte yeni bir imaj deneyen Yener'e iki oyuncu eşlik etti. Albümün ikinci video klibi "Şansın Bol Olsun", 31 Ekim 2002'de yayınlandı. Klip, kalabalık bir ekip ile bir barda çekildi. "Şansın Bol Olsun" klibi yayınlandıktan yaklaşık 4 ay sonra, 18 Şubat 2003'te albümünün üçüncü klibi olan "Evlilik Sandalı" yayınladı. Bir erkek manken eşliğinde çekilen klipte Yener, gelinlik giydi. Ardından 2 Haziran 2003'te albümün dördüncü ve son klibi "Küs" yayınlandı. Nihat Odabaşı'nın yönetmenliğini yaptığı klip, bir kumsalda çekildi. "Küs" klibinin yayınlanmasından sonra "Sen Yoluna... Ben Yoluma..." döneminin bittiği duyuruldu. "Sen Yoluna... Ben Yoluma..." müzik eleştirmenlerinden ve radyoculardan oldukça olumlu eleştiriler aldı. Radyocu Michael Kuyucu, albümün çıkması üzerine "Hande Yener tek şarkıcılık bir sanatçı olmadığını kanıtladı. [...] İlk solosunda mükemmel bir çıkış yapan ve adeta bir pop starı olan Hande Yener, ikinci solosunda da aynı başarıyı gösterdi." yorumunu yaptı ve oldukça olumlu eleştirilerde bulundu. 2013 yılı itibarıyla hakları Erol Köse Production'dan alınarak Poll Production tarafından yayınlanmaya başlamıştır. "Sen Yoluna... Ben Yoluma..." yapım görevlileri, albümün kartonetinden alınmıştır. Extra (EP) Extra, Hande Yener'in ilk EP'sidir. 29 Haziran 2001'de DMC etiketiyle yayınlanmıştır. Yener, ilk albümü "Senden İbaret"e gösterilen ilgi sonucunda hazırladığı bu çalışmasında, ilk albümünde yer alan şarkıların remixlerine ve Gülden Karaböcek'in "Sürünüyorum" şarkısının kendisi tarafından seslendirilmiş bir versiyonuna yer verdi. EP, bir yıl içerisinde 300.000'lik tiraj elde etmiştir. Paul von Hindenburg Paul von Hindenburg (2 Ekim 1847, Posen – 2 Ağustos 1934, Neudeck), Prusyalı-Alman mareşal ve devlet adamı. 1925-1934 yılları arasında Almanya'nın ikinci cumhurbaşkanı olarak görev yaptı. Prusyalı aristokrat "Robert von Beneckendorff und von Hindenburg" (1816-1902) ve eşi "Luise Schwickart" 'ın (1825-1893) oğlu olarak Prusya'da, Posen'de doğdu. Hindenburg, 1866'da bir muhafız alayında Teğmen oldu. 1866 ve 1870-1871 savaşlarına katıldı. 1877-1878'de kurmay eğitimi gördü, yüzbaşılığa yükseldi ve daha sonra değişik birliklerde ve kadrolarda görevlendirildi. 1888'den 1893'e kadar Savaş Bakanlığı'nda şube başkanı, 1893'te Alay komutanı, 1894'te Yarbay, 1897'te Tümgeneral, 1900'de Korgeneral ve Tümen komutanı, 1903'te IV. Kolordu'nun Korgenerali, 1905'te Piyade Generali oldu. Prusya ordusunda uzun süre görev yaptıktan sonra 1911 yılında ilk kez emekli oldu. Paul von Hindenburg 1914'te I. Dünya Savaşı'nın patlak vermesinin ardından tekrar orduya çağrıldı ve sekizinci Ordu komutasına verildi. Rus ordularına karşı Masurian Gölleri Savaşı'nda ve Tannenberg Muharebesi'nde kazandığı zaferle 66 yaşında tüm ülkenin ilgi odağı oldu. Bu başarıları Hindenburg'u ulusal kahraman yaptı. Daha sonra Kasım 1914'te, Lodz Savaşı'ndan sonra, Hindenburg Mareşal rütbesine terfi etti. 1916'da tüm Alman Kara Kuvvetlerinin komutanı oldu. Eylül 1918 tarihinde, general Erich Ludendorff İtilaf Devletleri ile ateşkes yapılmasını tavsiye etti ancak Ekim ayında fikrini değiştirdi ve protestolarda istifası istendi. Ludendorff istifa etti ve onu Hindenburg'un istifasını takip edeceğini bekledi ama Hindenburg, krizin bu saatinde komutası altındaki askerleri terk edemeyeceği gerekçesiyle istifa etmeyi reddetti. Ludendorff bunun için Hindenburg'u asla affetmedi. 1919 yılında tekrar emekli oldu ancak Hindenburg 1914 yılında başlayan ve 1918 yılında yenilgi ile sonuçlanan savaşın patlak vermesi sorumluluğunu araştıran bir Reichstag Komisyonu huzurunda ifade vermeye çağrıldı. Komisyonu huzurunda Hindenburg'un nasıl görüneceği merakla beklenen bir kamu olayı idi. Komisyonun huzuruna çıktığı zaman Alman yenilgisinin sorumluluğu hakkında sorulan sorulara cevap vermeyi reddetti ve bunun yerine Ludendorff'un avukatı tarafından önceden hazırlanan bir açıklamayı okudu. 1925 yılında muhafazakâr partilerin adayı olarak Almanya'nın Cumhurbaşkanı seçildi. Paul von Hindenburg, 30 Ocak 1933 tarihinde Adolf Hitler'i Şansölye olarak ataması ile hatırlanır. Bu sayede Nasyonal Sosyalist Alman İşçi Partisi'nin iktidara yükselişinde önemli rol oynamıştır. Hindenburg şahsen Hitler'i hor görmekte, onu küçümseyerek defalarca "Bohem Onbaşı" olarak söz etmekteydi. Hitler'in taleplerini defalarca reddetmiş fakat zorla ve baskı ile şansölye olarak Hitler'i tayin etmiştir. 84 yaşında ve sağlık durumu kötü olmasına rağmen Adolf Hitler'i yenebilecek tek aday olarak kabul edildiği gibi, Hindenburg, 1932 yılında SPD'nin (Sosyal Demokrat Parti) desteği ile yeniden Cumhurbaşkanı seçildi. Ülkeyi olağanüstü kararnamelerle yönetip, cumhuriyet rejimine istikrar getirmeye çalışsa da başarılı olamadı. Hitler'e karşı olmasına rağmen, Weimar Cumhuriyeti'nin bozulan siyasi istikrarı, NSDAP'nin yükselişinde önemli bir rol oynamasına izin verdi. 1932'de iki kez parlamentonun dağıtılması sonucu, 1933 yılının Ocak ayında Başbakan olarak Hitler'i atadı. Hitler'in iktidar yetkilerini adım adım ele geçirmesini yeni olağanüstü kararnameler ve simgesel eylemlerle ("Potsdam Günü") destekledi. Şubat ayında, çeşitli sivil özgürlükleri askıya alan Reichstag Yangını Kararnamesini yayınladı ve parlamentoyu Hitler'in idaresi altına alarak ona yasama yetkileri verdi. Bu kararname, tarihçiler tarafından Almanya'da tek parti Nazi devletinin kurulmasında önemli adımlardan biri olarak kabul edilir. 1933'ün mart ayında Etkinleştirilme Yasası'nı imzaladı. Paul von Hindenburg 1933 sonbaharından itibaren sık sık hastalandı ve güncel politik olaylar üzerinde etkili olamadı. Hindenburg, ertesi yıl öldü ve ardından Hitler boşalan cumhurbaşkanlığı makamını da üstlenip "Führer und Reichskanzler" unvanını kullanarak şansölyelik ve cumhurbaşkanlığı görevlerini bir arada yürütmeye başladı. 1937 yılındaki Hindenburg faciasındaki zeplinin adı kendisinden gelmekteydi. Ayrıca SMS Hindenburg isimli savaş gemisi, 1917 yılında Alman İmparatorluk Donanması içinde yaptırılan bir savaş kruvazörü ve İmparatorluk Donanmasında hizmete giren son gemi olarak aynı zamanda onun adını almıştır. Aşk Kadın Ruhundan Anlamıyor Aşk Kadın Ruhundan Anlamıyor, Türk şarkıcı Hande Yener'in üçüncü stüdyo albümü. 6 Temmuz 2004'te Erol Köse Production etiketiyle satışa sunulmuştur. Pop müzik ritimleri içerir, şarkıcının 2002 yılında çıkardığı "Sen Yoluna... Ben Yoluma..." albümünden sonra yayımlanan ilk albüm çalışmasıdır. Albümdeki on şarkının sözlerini birlikte yazan Alper Narman ve Fettah Can, albümde en çok adı geçen söz yazarları ve bestecilerdir. Narman ile Can'ın yanı sıra Altan Çetin, Mete Özgencil ve Sezen Aksu da albümde söz yazarı olarak görev almıştır. Albümün prodüktörü Hande Yener'dir, kayıtları Almanya'nın Hamburg ve Türkiye'nin İstanbul şehirlerinde tamamlanmıştır. Toplam 16 şarkıdan oluşan "Aşk Kadın Ruhundan Anlamıyor", müzik eleştirmenlerinden olumlu eleştiriler topladı. Hande Yener'in yorumu takdir edildi, yer yer Ajda Pekkan ve Sezen Aksu'nun yorumlarıyla benzer bulundu. Albümün çıkış şarkısı, Altan Çetin'in yazıp bestelediği "Acele Etme" olarak seçildi, Luca Tommassini tarafından İtalya'nın başkenti Roma'da çekilen bir klip şarkıya eşlik etti. "Acele Etme"den sonra sırasıyla "Kırmızı", "Acı Veriyor", "Armağan", "Hoşgeldiniz" ve "Bu Yüzden" şarkılarına da klip çekildi. Yayımlandığı yıl içinde 400.000 satan "Aşk Kadın Ruhundan Anlamıyor" albümü, MÜYAP tarafından altın sertifika ile ödüllendirildi ve İstanbul FM'den Altın Ödül kazandı. 2009 yılı sonunda, NTV müzik jürilerinden Selami Bilgiç tarafından hazırlanan son on yılın en iyi albümleri listesinde altıncı sırada yer aldı. 2004 yılından sonra yeniden basılarak 3 Mayıs 2012 ve 19 Haziran 2012 tarihlerinde tekrar müzik marketlerde satışa sunuldu. Hande Yener, 2000 yılında büyük kısmında Altan Çetin ile çalışarak hazırladığı "Senden İbaret" albümünü Doğan Music Company etiketiyle yayımlayarak çıkış yapmıştı. 2002'de ise ikinci stüdyo albümü "Sen Yoluna... Ben Yoluma..."yı Erol Köse Production etiketiyle satışa sunmuş, Altan Çetin'in yanı sıra birçok şarkının oluşumunda Alper Narman ve Fettah Can görev almıştı. Yener, "Sen Yoluna... Ben Yoluma..." albümü çıktıktan birkaç ay sonra sonraki albümü için repertuvar oluşturmaya başladı ve albümün ses çalışmalarında İstanbul Teknik Üniversitesi stüdyosunu kullandı, son ayrıntılar için Almanya'ya gitti, buradaki Booya Music adlı stüdyoda da şarkı kayıtlarının bir kısmı yapıldı. Şarkıcının ekibi, albüm için "en değer verdiği" şarkıları hazırladı. 6 Temmuz 2004'te, Hande Yener'in bir buçuk yılda tamamlanan üçüncü stüdyo albümü "Aşk Kadın Ruhundan Anlamıyor", Erol Köse Production etiketiyle satışa sunuldu. Yener, genelinde "aşk ile olan kavga" konusunun işlendiğini söylediği albümde söz yazımı ve beste konusunda, daha önceki albümlerinde çalıştığı Altan Çetin, Alper Narman ve Fettah Can'ın yanı sıra Mete Özgencil ve Sezen Aksu'ya da yer verdi. Narman ile Can, 14 yeni şarkının bulunduğu albümdeki 10 şarkıyı birlikte yazdı; Sezen Aksu, bu şarkılardan "Armağan"ın yazımında ikiliye eşlik etti. Altan Çetin "Acele Etme" ve "Kırmızı" şarkılarını, Mete Özgencil "Bir İz Gerek" ve "Hoşgeldiniz" şarkılarını yazıp besteledi. Şarkıların düzenlenmesini ise Altan Çetin, Ayhan Sayıner, Volga Tamöz, Devrim Karaoğlu, Ozan Çolakoğlu, Erdem Kınay ve Mustafa Ceceli üstlendi. Pop müzik ritimleri içeren albümün fotoğraf çekimlerini Nihat Odabaşı yaptı. Toplam 16 şarkıdan oluşan "Aşk Kadın Ruhundan Anlamıyor" albümü çıktıktan sonra Hande Yener, bu albümde daha profesyonelleştiğini ve kendisinin entelektüellerin dikkatini çektiğini söyledi. Albüm, yayımlandığı yıl içinde 400.000 kopya sattı ve MÜYAP tarafından altın sertifika ile ödüllendirildi, İstanbul FM'den Altın Ödül aldı. 2009 yılı sonunda NTV müzik jürilerinden Selami Bilgiç tarafından hazırlanan son on yılın en iyi albümleri listesinde altıncı sırada yer aldı. Ayrıca 2004 yılından sonra yeniden basılarak 3 Mayıs 2012 ve 19 Haziran 2012'de tekrar satışa sunuldu. Hande Yener'in üçüncü stüdyo albümü "Aşk Kadın Ruhundan Anlamıyor", müzik eleştirmenlerinden olumlu geri dönüşler aldı, şarkıcının yorumu övüldü ve Altan Çetin ile iş birliğine gitmesi takdir edildi. "Sabah" gazetesinden Can Sayın, albümü "başarılı" olarak nitelendirdi, "Kırmızı" şarkısının yaz mevsiminin "en hit şarkısı" olacağını yazdı ve "Bir İz Gerek"in en beğendiği şarkılardan biri olduğunu ekledi. Radyocu Michael Kuyucu, albümü "yüksek müzik zevkine hitap edebilen kaliteli bir pop albümü" olarak tanımladı ve Yener'in yorumunu takdir etti, her şarkıda "ayrı bir lezzet" verdiğini yazdı. Ayrıca bazı şarkılardaki yorumu Ajda Pekkan ve Sezen Aksu'nun yorumlarıyla benzer buldu, Yener'in "geleceğin Ajda Pekkan'ı" olma yolunda ilerlediğini ekledi. Bir başka "Sabah" gazetesi yazarı Şafak Karaman, Yener'in adının "iyi şarkıcıların arasına" yazılması gerektiğini söyledi ve "Acı Veriyor" şarkısındaki performansı buna kanıt olarak gösterdi; Çetin ile Yener'in "doğru bir ikili" olduğunu, bazı şarkılarda Sezen Aksu "dinler gibi" olduğunu ekledi. "Hürriyet" gazetesi yazarlarından Tolga Akyıldız da olumlu bir eleştiri sundu, Altan Çetin–Hande Yener iş birliğini övdü ve Mete Özgencil'in yazdığı iki şarkının güzel şarkılar olduğunu belirtti. Müzik sitesi Gerçek Pop ise 2011 yılındaki bir yazısında, Yener'in "kariyerinin çoğunda hak ettiğini" alamadığını ve "Aşk Kadın Ruhundan Anlamıyor" albümün aslında bir milyon satması gerektiğini yazdı. Hande Yener, "Aşk Kadın Ruhundan Anlamıyor" albümündeki şarkılardan altı tanesine klip çektirdi. İlk klip, Altan Çetin tarafından yazılıp bestelenen "Acele Etme" şarkısına çekildi. Klibin yönetmenliğini Amerikalı şarkıcı Madonna'nın dansçılarından Luca Tommassini üstlendi, çekimler İtalya'nın başkenti Roma'da gerçekleştirildi ve Haziran 2004'ün sonlarında gösterime girdi. "Acele Etme" şarkısı, Türkiye'de birçok haftalık radyo ve televizyon listesinde bir numaraya yükseldi. İkinci klip, Ömer Faruk Sorak yönetmenliğinde "Kırmızı" şarkısına bir mutfakta çekildi ve Ağustos 2004'te gösterime girdi. "Kırmızı", birçok haftalık listenin ilk üç sıralaması içinde yer aldı. Üçüncü klip, Alper Narman ve Fettah Can'ın yazıp bestelediği "Acı Veriyor" şarkısına çekildi. Bir mezarlıkta çekilen klibi Deniz Akel yönetti, Arda Can rol arkadaşı olarak Yener'e eşlik etti. Bu şarkı da, klip çekilen önceki şarkılar gibi haftalık listelerin ilk üç sıralaması içinde yer aldı. Dördüncü klip, yazımına Sezen Aksu'nun da katkıda bulunduğu "Armağan" şarkısına Luca Tommassini yönetmenliğinde çekildi ve Ocak 2005'te gösterime girdi. Sonraki klipler ise sırasıyla "Hoşgeldiniz" ve "Bu Yüzden" şarkılarına çekildi; "Hoşgeldiniz" klibini şarkının söz yazarı ve bestecisi olan Mete Özgencil yönetti. Yapım görevlileri, "Aşk Kadın Ruhundan Anlamıyor" albüm kitapçığından alınmıştır. Apayrı Apayrı, Türk şarkıcı Hande Yener'in dördüncü stüdyo albümüdür. 6 Ocak 2006'da Erol Köse Production tarafından yayımlandı. İlk albümleriyle dinleyicilerinin ve müzik yazarlarının aklında kendisine ait bir müzik tarzı oluşturan şarkıcı, üçüncü albümü "Aşk Kadın Ruhundan Anlamıyor"un (2004) ardından mevcut işlerini sorgulayarak müzikal anlamda çeşitli huzursuzluklar yaşadı. Şarkılarıyla ilgili yaşadığı memnuniyetsizlik önceki işlerinden farklı bir söz ve müzik tarzına yönelmesine yol açtı. Daha önce birkaç şarkıda çalıştığı Erdem Kınay ve Mete Özgencil ile bu albümünün büyük bir kısmını hazırladı ve bu müzisyenler albümün gelişiminde belirgin bir rol oynadı. Genel anlamda bir dans-pop ve house albümü olan "Apayrı"da şarkıdan şarkıya farklılık gösteren funk, R&B, rock ve synthpop gibi çeşitli tarzlar yer aldı. 1980'lerde Amerika Birleşik Devletleri ve Avrupa'da popüler olan dans müziği tarzlarından ilham alan çalışma özellikle de Madonna, Kylie Minogue ve Robbie Williams'ın müziklerinin etkisinde hazırlandı. Yener, şarkılarında yalnızca müziğin değil sözlerin de tarzlarını değiştirdi. Önceki albümlerinde sevgiliye meydan okuyan sözler bu albümde yerini karşılıklı acıdan bahseden sözlere bıraktı. Şarkılarında yeni bir vokal tekniği de benimseyerek yine önceki çalışmalarına kıyasla daha farklı tonlamalar kullandı. Hande Yener, albümü tanıtmak için bazı televizyon programlarına katıldı ve çeşitli festivaller ile partilerde sahneye çıktı. Ayrıca üç şarkıya video klip çekildi. İlk klip "Kelepçe"de "Kırmızı Başlıklı Kız" masalına gönderme yapıldı ve klibin botanik bitkilerle hazırlanmış setinde çekilen fotoğraflar albüm kitapçığında da kullanıldı. İkinci klip "Aşkın Ateşi" ve son klip "Kim Bilebilir Aşkı" şarkısına çekildi. İlk iki klip şarkısı Türkiye'de birçok ulusal radyo listesinde bir numara olurken son şarkı daha düşük bir liste performansıyla ilk beşte yer aldı. Bunların yanı sıra "Yola Devam" ve Yener'in konserlerde Ege Çubukçu ile birlikte söylediği "Apayrı" şarkıları da radyo listelerine giriş yaptı. Albüm çıktığı yıl müzik eleştirmenlerinin kimisi olumlu değerlendirmeler yaparken kimisi Yener'in tarz değişikliğini garipsedi. İlerleyen yıllarda ise çeşitli köşe yazarları çalışmayı şarkıcının en iyi albümü ve döneminin en iyi Türk pop müziği kayıtlarından biri olarak gösterdi. Ayrıca şarkıcının sonraki albümleri de zaman zaman bu albümle karşılaştırıldı ve bu albümle benzer bulunduğu derecede övgü topladı. Toplamda 165 bin kopya satan "Apayrı", MÜ-YAP tarafından altın sertifika ile ödüllendirildi. 2007 PowerTürk Müzik Ödülleri'nde En İyi Albüm kategorisinde ödül kazandı. İçinde yer alan bazı şarkıların remiksleri yine o yıl çıkan "Hande Maxi"ye dahil edildi. Hande Yener, çıkış albümü "Senden İbaret" (2000) ve onu takip eden "Sen Yoluna... Ben Yoluma..." (2002) ile "Aşk Kadın Ruhundan Anlamıyor" (2004) albümleriyle birçok müzik yazarı ve hayranlarının aklında kendisine ait bir müzikal tarz ve üslubun oturmasına yol açmıştı. "Şansın Bol Olsun", "Küs" ve "Kırmızı" dahil pek çok şarkıda görülebilen bu tarz, müzik yazarlarının "eller havaya" diye de tabir ettiği yüksek tempolu pop şarkılarından oluşmaktaydı. Bu parçaların alamet-i farikası, biten bir aşk ilişkisinin ardından Yener'in eski sevgiliye duyulan nefretten ve ayrılığa rağmen güçlü kaldığından bahseden şarkı sözleriydi. İlişki sonrası kaybedenin karşı taraftaki erkek olduğunu vurgulayan bu tarz sözler, örneğin "Hürriyet Kelebek" köşe yazarı Sadi Tirak'a göre "klasik Hande Yener konseptini" oluşturmaktaydı. "Terk eden ve arkasına bakmayan kadın konseptini" oluşturan birbirinden farklı parçaları şarkıcının ilk üç albümünde Altan Çetin, Alper Narman ve Fettah Can yazıp bestelemişti. Yener, üçüncü albümü "Aşk Kadın Ruhundan Anlamıyor"un çıkışıyla birlikte "dinleyici kitlesini genişletmek ve entelektüelleri de dinleyicileri arasında görmek istediğinden" bahsetti. Temmuz 2004'teki bir röportajında, bu albümde ilk kez çalıştığı ve "çok entelektüel bir besteci" olarak gördüğü Mete Özgencil'in sonraki stüdyo çalışmasında daha fazla yer alacağını açıkladı. Bununla beraber Yener, üçüncü albümü ve özellikle de "Kırmızı" sonrasında, yaptığı müziğin tarzıyla ilgili çeşitli huzursuzluklar yaşadı. Dördüncü albümü için şarkı aradığı dönemde Altan Çetin'in yazıp bestelediği "Ya Tutarsa" şarkısını yeni çalışması için uygun görmeyerek geri çevirdi. İlk albümündeki şarkıların neredeyse tamamını hazırlayan ve sonraki albümlerine de çeşitli şarkılarla katkıda bulunan Çetin'in yeni albümün repertuvarında hiç yer almadığı ise çalışma yayımlandığında görülecekti. 2005'in ikinci yarısında albümünün hazırlıklarına yoğunlaşarak bu süreçte, yedi ay boyunca sahne çalışmalarına ara verdi. Hande Yener, yapımcılığını üstlendiği "Apayrı" albümünü Almanya'nın Hamburg kentindeki Booya müzik stüdyolarında kaydetti. Albümün hazırlık aşamasında zamanının çoğunu stüdyoda geçirdiğini belirten şarkıcı, yeni bir şeyler üretildikçe albümün genel tarzını belirlediklerini ve ardından beste arayışlarını da bu üretime göre yönlendirdiklerini belirtti. Şarkıların miks işlemlerini bazı şarkılarda Bülent Aris ve Erdem Kınay birlikte bazı şarkılarda ise bireysel şekilde tamamladı. Mastering işlemleri Hamburg'taki Soundgarden ve Master & Servant stüdyolarında gerçekleştirildi. Kayıtlar sırasında Ayşegül Yağız, Bülent Tekakpınar ve Canan Kaplan çeşitli şarkılarda geri vokallik yaptı. Yener, önceki albümlerine kıyasla bu albümün kayıtlarında vokal tekniğinde değişikliğe gitti. Kendi deyimiyle önceki çalışmalarına göre "daha sakin ve kelimelerin üzerinde durarak" şarkıları okudu ve "daha farklı tonlamalar" kullandı. "Sabah Günaydın"dan Rahşan Gülşan, "vokallerin önceki albümlere kıyasla geride tutulduğunu" gözlemledi. Benzer şekilde aynı gazeteden Oben Budak da altyapıların vokali bastırmayan bir tonda tınladığını yazdı. "Apayrı" genel anlamda bir dans-pop ve house albümüdür. Bununla birlikte şarkıdan şarkıya değişen çeşitli müzik tarzlarını içermektedir. Bazı şarkılar ve özellikle albümün ikinci yarısı R&B etkisindekiyken bazı şarkılarda funk, synthpop ve rock gibi tarzların etkisi görülmektedir. Çalışmanın geneli 1980'lerde Amerika Birleşik Devletleri ve Avrupa'da popüler olan dans müziği tarzlarından ilham almaktadır ve bu noktadan bakıldığında 2000'lerin ortasında dünyada popüler olan 1980'ler müziğinden ilham alma akımının bir parçasıdır. Yener, çalışmanın "80'lerde kendisini besleyen müziklerin gölgesinde geliştiğini" ve Madonna, Kylie Minogue ve Robbie Williams'ın müziklerinden etkilendiğini belirtmektedir. Ayrıca "müziğini yenileme" ve "dünya standartlarına taşıma" arzusunun da albümde etkili olduğundan bahsetmektedir. Aşk ve ilişki temalarına odaklanan şarkı sözlerinin ise önceki albümdekilere kıyasla "daha yumuşak" bir anlatım tarzına sahip olduğunu söylemektedir. Şarkıcıyla aynı düşünceyi paylaşan "Sabah"tan Oben Budak'a göre sözlerde "güçlü bir kadın imajının yanında 'ben ağlarım ama sen de ağla' diyen paylaşımcı bir yan" bulunmaktadır. Michael Kuyucu'ya göre ise "önceki albümlerde meydan okuyan sevgili, yerini sevgilisini özleyen yer yer onun arkasından ağıtlar yakan birine" bırakmıştır. Düzenlemeler açısından bakıldığında albümdeki sekiz şarkıyı Erdem Kınay, dört şarkıyı Bülent Aris ve Devrim Karaoğlu birlikte ve iki şarkıyı ise Genco Arı düzenlemiştir. Yener, "Türkçe şarkılarda yabancı müziklerdeki sesleri yakalayabilmeyi amaçladığı" için bu aranjörleri albüme dahil ettiğini ifade etmiştir. Ertuğ Ergin tarafından yazılıp bestelenen açılış eseri "Yola Devam" bir elektronik dans şarkısıdır, "Yıkıldığın her an / Yok olmadığına şükret / Kalk, aynalara bak" şeklinde başlayıp giden sözleri hayata tutunma temasını işler. İkinci sırada albüme adını veren "Apayrı" yer alır, söz ve bestesi Mete Özgencil'e ait olan şarkının düzenlemesi R&B etkisindedir. Ardından gelen "Nasıl Zor Şimdi" de Özgencil'in bir çalışması olup sözleri yeni bir ilişkiye başlamadan önceki bir iç hesaplaşmayı konu alır. Synthpop etkisindeki bestesine davullarla rock etkisi verilmiştir. Alper Narman ve Fettah Can'ın yazıp Bülent Aris'in bestelediği "Kelepçe" kulüp versiyonuyla dördüncü sırada yer alırken klip versiyonuyla on dördüncü sırada yer alır. Genel anlamda bir dans şarkısı olan eserin Erdem Kınay tarafından düzenlenen kulüp versiyonunda gitar sesleri öne çıkıyorken Bülent Aris tarafından düzenlenen klip versiyonunda yaylılar öne çıkmaktadır. Beşinci sıradaki dans şarkısı "Kim Bilebilir Aşkı"nın söz ve bestesi Ertuğ Ergin'e aittir. Saksafon sesleriyle başlayan girişinin ardından funky house ritimleriyle devam eder ve ortadaki enstrümantal kısmında yan flüt sesleri devreye girer. Sözleri aşktan ölene kadar aşkın bilinmez olduğundan bahseder. Sonrasında gelen "Bugün Sevgililer Günü", Narman ve Can ikilisi tarafından yazılmış ve Erdem Kınay tarafından bestelenmiştir. Albümde kendinden önce gelen şarkılara göre daha düşük ritimlidir ve sözleri Sevgililer Günü'nde yalnız olmanın herhangi bir anlam ifade etmemesi hakkındadır. Yedinci şarkı "Şefkat Gibi"den onuncu şarkı "Unut"a kadar dört Özgencil eseri art arda yer almaktadır. Gitar sesleriyle başlayan "Şefkat Gibi"nin sözleri eski sevgilisini aniden yolda gören bir kişinin bitmiş ilişkisi üzerine yaptığı bir değerlendirme şeklindedir. Onu takip eden "Aşkın Ateşi" bir pop şarkısıdır ve sonunda dört dizelik bir rap kısmı yer alır. Dokuzuncu sıradaki "Kanat"ın adı şarkı sözlerinde geçen "yalnızlık özgürlüğün iki hırçın kanadıdır" cümlesinden gelmektedir. Bülent Aris ve Devrim Karaoğlu tarafından yapılan düzenlemesine gitar sesleri eşlik etmektedir. "Kanat"a benzer şekilde bestesinde R&B ritimlerinin hissedildiği "Unut" da Aris ve Karaoğlu tarafından düzenlenmiştir. Tekerlemeyi andıran sözleri insana "her gece yatmadan önce ve her sabah aç karnına unutmayı" tavsiye eder. Can Şambelli ve Ender Gündüzlü tarafından yazılıp bestelenen on birinci sıradaki "Düş Bozumu" albümün düşük tempolu şarkılarından biridir. Bestesinde gitar seslerinin yanı sıra rhodes piyanosu ve büğlü sesleri yer alır. Sonrasında gelen yüksek tempolu rock şarkısı "Sakin Olmalıyım"ın söz ve bestesi Özgencil'e aittir. On üçüncü sıradaki "Sorma"nın söz ve müziği ise Narman ve Can ikilisine aittir. Sözleri ihanet üzerinedir ve Genco Arı tarafından yapılan düzenlemesi düşük bir ritme sahiptir. Rebel Moves grubunun solisti Erol Çay'ın yazıp bestelediği son şarkı "İnsanlar Çok" bir house şarkısıdır ve Yener'in vokoder efektleriyle düzenlenen vokal kayıtlarına yer verir. "Apayrı"nın albüm kapağı ve kitapçığı yeşil renge odaklandı. Albüm fotoğrafları, çıkış şarkısı "Kelepçe"nin video klibini yöneten Simon Henwood tarafından çekildi ve kitapçık da klipteki botanik setten kesitler kullanılarak Henwood ve ekibi tarafından tasarlandı. Kapakta Yener'in yere doğru bakarak poz verdiği yakın çekim bir fotoğrafı kullanıldı; bu fotoğrafın arka planında ışık efektleriyle süslenmiş bir botanik bitki kesiti yer aldı. Şarkıcı fotoğraflarda beyaz taşlarla süslenmiş ve göğüs bölgesinde şekli kelebeği andıran siyah bir tül ile desteklenmiş bir kıyafet giydi. Düşünceli bir hâlde poz verdiği fotoğraflar yer yer flulaştırılmış bir şekilde albüm kitapçığında kullanıldı. Fotoğraflarda yenilediği saç modeli ve rengi ise çeşitli gazeteciler tarafından oyuncu Sibel Kekilli'ye benzer bulunarak karşılaştırıldı. "Sabah"ın "Günaydın" eki, albümün çıktığı sene kahverengi ve siyah gibi koyu saç renklerinin moda olduğunu ve Yener'in de bu modayı takip ettiğini yazdı. Michael Kuyucu albüm fotoğraflarında "donuk bir ifade ve düşünceli bir Hande Yener" olduğunu ifade etti. Gerçek Pop sitesi ise "Cep telefonuyla çekilmiş gibi duran fotoğraflar albümün adeta belirleyici bir parçası." düşüncesini paylaştı. Çıkış tarihi Aralık 2005'in son günlerinde duyurulan "Apayrı", 6 Ocak 2006'da Erol Köse Production tarafından CD ve kaset formatlarında Türkiye'deki müzik marketlerde satışa sunuldu. Aynı tarihlerde televizyon kanallarına çalışmayı tanıtan çeşitli reklamlar verildi. Yapım şirketi CD ve kasetlerin çıkış fiyatını piyasada 10-12 YTL olan genel satış fiyatlarının aksine 7,5 YTL olarak belirleyerek satışları artırmayı amaçladı. Bu fiyat indiriminde internet kullanımının giderek artmasıyla "korsan müzik" diye de bilinen yasa dışı müzik indirme oranlarının yükselmesi ve böylece dinleyicilerin albüm satın almak için para harcamamasının etkili olduğu belirtildi. Albüm, CD ve kaset satış performasına göre hazırlanan D&R Çok Satanlar listesinde 1 numaraya yükselirken "Milliyet" gazetesinin de aynı kritere göre derlediği Yerli CD Çok Satanlar listesinde de altı hafta boyunca 1 numarada kaldı. Yıl sonuna gelindiğinde satışlar 165 bin kopyaya ulaştı ve bu satış rakamı sayesinde albüm MÜ-YAP tarafından altın sertifika ile ödüllendirildi. Böylece "Apayrı", Hande Yener'in MÜ-YAP'tan art arda satış sertifikası kazandığı üçüncü albümü oldu. Ayrıca 2007 PowerTürk Müzik Ödülleri'nde En İyi Albüm kategorisinde ödül kazandı. Öte yandan albümün genel performansı sebebiyle Yener, hem 2007 PowerTürk Müzik Ödülleri'nde hem de 13. Kral TV Video Müzik Ödülleri'nde En İyi Pop Kadın Sanatçı kategorilerinde adaylık elde etti. Albümdeki üç şarkıya video klip çekildi. İlk klip "Kelepçe" şarkısına Simon Henwood yönetmenliğinde Londra'da çekildi ve albümün çıkışıyla birlikte televizyonlarda dönmeye başladı. Henwood, klibin senaryosunu tasarlarken şarkıda geçen "Bu kız saf, kötülük yok içinde." sözlerinden etkilendi. Bu sözden yola çıkılarak "Kırmızı Başlıklı Kız" masalına göndermeler yapan klipte şarkıcı üzerine giydiği kırmızı bir pelerinle botanik bitkilerle oluşturulan orman görünümlü sette kötü ruhlarla mücadele etti. "Milliyet" gazetesinden Yaşar Çakmak, klibin gerek kıyafetler gerek set açısından Róisín Murphy'nin "If We're in Love" ("Ruby Blue", 2005) klibine "şaşılacak derecede benzediğini" ve bunun sebebinin her iki klibi de aynı kişinin yönetmesi olabileceğini yazdı. "Kelepçe", Türkiye'de yayın yapan birçok ulusal radyonun pop listelerinde bir numaraya yerleşti. İkinci klip Yener'in web sitesinde yapılan ankette birinci çıkan "Aşkın Ateşi" şarkısına Roma yakınlarındaki bir sahil kasabasında çekildi. Mayıs 2006'da gösterime giren klibi daha önce "Acele Etme" klibinde çalıştığı Luca Tommassini yönetti. Yener'in kumsalda dansçılarıyla birlikte eğlendiği görüntülere yer veren klipte, kendisinin partneri rolünü ise Dolce & Gabbana'nın o seneki mankenlerinden biri oynadı. "Hürriyet"ten Tolga Akyıldız'ın "albümün genel tarzından uzak" ve yine "geneline kıyasla daha ticari" bulduğu şarkı, çeşitli ulusal radyonun pop listesinde bir numara oldu. Ayrıca 2007 PowerTürk Müzik Ödülleri'nde En İyi Şarkı kategorisinde aday gösterildi. Üçüncü ve son klip "Kim Bilebilir Aşkı" şarkısına çekilerek Ağustos 2006'da yayına girdi. Önceki klibe benzer şekilde Luca Tommassini tarafından yönetilen klibin çekimleri yönetmenin Roma'daki evinde gerçekleştirildi. Şarkıcının el yapımı ve el boyaması geyşa kostümleri giydiği klipte şarkı sözlerine paralel şekilde aşk acısı teması işlendi. Şarkı ulusal radyolarda ilk iki video klip şarkısına kıyasla düşük performans gösterdi ve bazı radyo listelerinde ilk 5 içinde yer aldı. Video klip çekilen şarkıların yanı sıra tanıtımları klip ile desteklenmeyen "Yola Devam" ve "Apayrı" şarkıları da bazı radyo listelerinde kendilerine yer buldu. Hande Yener, "Apayrı"yı tanıtmak için yıl boyunca çeşitli televizyon programlarına katıldı ve çeşitli festivaller ile partilerde sahne aldı. Albümdeki bazı şarkıları ilk kez 31 Aralık 2005 gecesi Şişli'deki bir otelin yılbaşı partisinde seslendirdi. 10 Ocak 2006'da Yekta Kopan'ın NTV'de sunduğu "Gece Gündüz" programının bayram özel bölümüne konuk oldu. 4 Şubat'ta Okan Bayülgen'in Kanal D'de sunduğu "Televizyon Makinası" programına katılarak albüm hakkında çeşitli bilgiler paylaştı ve bazı şarkılarını seslendirdi. Programda kendisine "Kelepçe" ve "Apayrı" şarkılarında Ege Çubukçu rap yaparak eşlik ederken "Yola Devam" şarkısında eserin yazarı Ertuğ Ergin eşlik etti. Çubukçu daha sonra 10 Mart'ta Maslak'taki TİM Show Center'da gerçekleşen albüm tanıtım konserinde de aynı şarkıyı Yener ile birlikte seslendirdi. 11 Nisan'da şarkıcı, yeni bir Renault Clio modelinin tanıtımı için Lütfi Kırdar Kongre Merkezi'nde düzenlenen gecede sahne aldı. 21 Nisan'da Beyazıt Öztürk'ün sunduğu "Beyaz Show"a katılarak albümden şarkılarını seslendirdi. 12 Mayıs'ta Kadir Has Üniversitesi'nin bahar festivali olan Khasfest 2006'da konser verdi. 20 Mayıs'ta ise Doritos'un Maslak'ta düzenlediği gençlik festivali Unifest'te performans sergiledi. 9 Haziran'da Nescafé'nin düzenlediği Ice & Dance adlı yazlık parti serisinde sahne almaya başladı; Antalya, İzmir ve Muğla dahil çeşitli şehirlerde yaz ayları boyunca devam eden bu partilerde Tan Sağtürk ve dans ekibi de başka bir grup şeklinde sahneye çıktı. 20 Temmuz'da Rize'deki 19. Çay ve Turizm Festivali'nde sahne alarak yaklaşık 65 bin kişiye konser verdi. Birkaç ay boyunca hazırlandığı Harbiye'deki Cemil Topuzlu Açıkhava Tiyatrosu konserini ise 11 Ağustos'ta gerçekleştirdi. Açılış performansı olan "İnsanlar Çok" sırasında arka planda Filistin-İsrail çatışmalarından ve Irak Savaşı'ndan görüntüler kullandı. Sahnesinde "Benimle Dans Eder misin?" yarışmasından dansçıların yanı sıra yine "Apayrı" şarkısını birlikte seslendirdiği Ege Çubukçu yer aldı. Daha önceleri konser sahnelerinde bulunan orkestranın yerini Harbiye konserinde iki DJ mikseri ve Macintosh bilgisayarlar aldı ve Yener, şarkılarını elektronik tarzdaki miksleriyle seslendirdi. 9 Eylül'de ise Rumeli Hisarı'nda bir konser verdi. "Apayrı", müzik eleştirmenlerinden çoğunlukla olumlu eleştiriler aldı ve ilerleyen yıllarda şarkıcının en iyi albümlerinden biri olarak gösterildi. Parçaların dans türündeki altyapıları ve Yener'in yaptığı iş birliği seçimleri genel anlamda takdir edilirken müzikal tarzına yönelik farklı yorumlar geldi. Kimi yazarlar şarkıcının müzikal tarzındaki değişimi garipserken kimisi ise başarılı bularak olumlu eleştiriler sundu. "Eleştirmenin Günlüğü 2006" kitabında çalışmayı değerlendiren müzik eleştirmeni Naim Dilmener, ""Apayrı" farklı bir Hande Yener albümü olmuş; bunun nedeni de Mete Özgencil ve Erdem Kınay. ... Yener farklı şarkılar söylemiş, farklı dünyalar anlatmış. Bu atmosfer içinde hep aynı şarkıyı yazıp duran Alper Narman ve Fettah Can'ın 'Kelepçe'si bile batmaz (ya da sıkmaz) olmuş." diye yazdı. Albümü beğenen "Sabah" köşe yazarı Oben Budak, "Popta artık süregelen ve kimse tarafından da hayretle karşılanmayan bir kısır döngü yaşanırken Hande bütüne aldırış etmeden sürekli kendini ve müziğini yenileme yolunu seçiyor." yorumunu yaptı ve çalışmayı "Yener'in eller havaya şarkıcılığından istifası" şeklinde tanımladı. Aynı gazeteden Can Sayın da beğenilerini dile getirerek "Her şarkıda değişik müzik yapısı, farklı yorum ve farklı bir keyif var." diye yazdı. "Hürriyet"ten Tolga Akyıldız "tamamıyla Batı dans altyapılarının üzerine kurulu" diyerek tanımladığı çalışmanın "Yener'in kariyerindeki bir dönüm noktası" olacağını yazdı ve albüm genelini öncekilere kıyasla "çok daha bütünlüklü ve cesur" buldu. "Sabah" gazetesinin "Günaydın" ekinden köşe yazarı Rahşan Gülşan, şarkıcının tarz değişimiyle hayal kırıklığına uğradığını belirterek yeni vokal tekniğini garipsedi ve yıllardır oluşturulan "Hande karakterinin ve hayranlarının" göz ardı edildiğini yazdı. Bunun yanı sıra Özgencil'in söz yazımı ile Kınay'ın düzenlemelerini başarılı buldu ve "Eğer bu bir Hande Yener albümü olmasaydı, yepyeni bir alternatif starın doğuşuna tanık olurduk." dedi. Aynı gazeteden Ayşe Özyılmazel de "Yener hayranlarına ihanet" diye nitelediği albüme benzer bir yazıyla karşılık verdi ve "Bir insan cuk oturmuş imajını, gençleri zıp zıp zıplatan müzik tarzını bir kalemde nasıl siler, aklım almıyor. O bildiğiniz 'Kırmızı'ları 'Küs'leri, 'Sen Yoluna Ben Yoluma'ları unutun." diye yazdı. "Gala" dergisinde yazan radyocu Michael Kuyucu da Yener'in müzik tarzındaki değişimi ve "uysallaşan vokal tekniğini" yadsıyarak karışık bir eleştiri sundu. Albümü kariyer bakımından "hafif bir tökezleme" şeklinde değerlendirirken şarkıların "mükemmel bir sound, vokal ve temiz bir tını" içerdiği görüşünü bildirdi. Albümün çıktığı yılki durumunu değerlendiren Michael Kuyucu, "Az da olsa yadırgandı ama sanatçıya tam olarak etki etmedi. Çünkü toplum ve radyolar albümde önceki hitlerine benzeyen 'Aşkın Ateşi', 'Yola Devam' ve 'Kim Bilebilir Aşkı' gibi şarkıları öne çıkardı ve albüm yoluna tam gaz devam etti." diye yazdı. Benzer şekilde şarkıcı da albümün "önce hiç sevilmediği" ancak sonra "Kelepçe", Kim Bilebilir Aşkı" ve "Aşkın Ateşi" gibi şarkılarla gündeme geldiği yönünde gözlemlerini paylaştı. Tolga Akyıldız ise aynı konuyu "Eski Hande Yener hayranlarının kolay kabulleneceği bir sound’u yoktu. Pek de kabullenmediler zaten. Yeni sound nedeniyle ilgi gösterebilecek potansiyel Hande Yener müşterileri ise Hande’nin eski imajı nedeniyle çekimser kaldılar." diyerek değerlendirdi. "Radikal"den Sarp Dakni çalışmayı "Yakın Türk pop müziği tarihinde devrim niteliği taşıyan albümlerden biri." olarak değerlendirdi. Dikkat Müzik sitesinde yazan radyocu Olcay Tanberken de "Hem Yener'in kariyerine hem de Türk pop müziğine kazandırılmış adıyla müstesna çıta üstü bir albüm." yorumunu yaptı. Gerçek Pop sitesi ise "Apayrı"nın "Nasıl Delirdim?" (2007) ile birlikte şarkıcının "doruk noktası" ve "Türk müzik tarihinin en kayda değer albümlerinden ikisi" olduğunu yazdı. "Milliyet"ten Mayk Şişman da "Yener'in en iyi albümü" tanımlamasını yaptı. Aralık 2009'da NTVMSNBC.com'da hazırlanan 2000'lerin En İyi Albümleri listesinde Ceyhun Altıok tarafından son on yılın en iyi altıncı albümü olarak gösterildi. Şubat 2017'de "Habertürk"te Oben Budak'ın hazırladığı Pop Tarihimizin Devir Değiştiren Albümleri listesinde de kendine altıncı sırada kendine yer buldu. Bunların yanı sıra "Kaos GL"den Bawer Çakır'a göre albüm Yener'in geyler arasındaki imajına olumlu yönde katkı sağladı. Ayrıca albümün Yener'in sonraki yıllarda rekabete girişeceği ve tartışmalar yaşayacağı Demet Akalın'ın kariyerini etkilediği yorumları da yapıldı. Oben Budak, şarkıcının tarz değiştirmesiyle Demet Akalın'ın "eller havaya şarkılar söyleme işini üstlendiğini" ve şöhretini artırdığını yazdı. Tolga Akyıldız, bu albümden sonra o yıl tatil beldelerindeki birçok konser işinin Yener yerine Akalın'a gittiğini gözlemledi. Naim Dilmener ise aynı yıl çıkan "Kusursuz 19" albümüyle Akalın'ın "yeni Hande Yener olmaya niyetlendiği" yorumunu yaptı ve "Yener, elektronik yapacağım diye Altan Çetin'in muhteşem pop şarkılarını bir kenara itmeseydi belki Demet Akalın parlayamayacaktı bile. [O pop müziğe ara verince] Demet Akalın için bir boşluk doğdu." dedi. Bazı köşe yazarları albümü ilerleyen yıllarda Yener'in yeni işleriyle kıyasladı. Bu durum özellikle şarkıcının ardından gerçekleşti. Örneğin "Hürriyet"ten Onur Baştürk şarkıcının "Hande'ye Neler Oluyor?" (2010) albümü için ""Apayrı" ile aynı tatta" derken "Aşk Tohumu" (2019) şarkısı için "tıpkı "Apayrı" albümü zamanları gibi" dedi. Aynı gazeteden Hikmet Demirkol, "Teşekkürler" (2011), "Kraliçe" (2012) ve "Mükemmel" (2014) albümlerinin ""Apayrı"daki tadı vermemesinden" dolayı üzüldüğünü yazdı ve "Yener’den her yeni albümünde benzer lezzette işler beklemek artık alışkanlık oldu." dedi. Yine aynı gazeteden Serhat Tekin ise şarkıcının "Carpe Diem" (2020)
Ama gene de ayrılmak zorundayız, dedi delikanlı. Ağabeyin kin besliyor bize. Onun için beni dağlar, denizler aşırı bir yere, vazife ile gönderiyor. Allahaısmarladık, benim tatlı sevgilim, çünkü sen benimsin, her zaman benim. Bunları söyledikten sonra öpüştüler. Genç kız ağlayarak delikanlıya bir gül verdi. Ama gülü ona uzatmadan evvel, üstüne bir öpücük kondurdu. Çiçeği öyle içten, öyle candan öpmüştü ki gül açıldı. Bunun üzerine küçük peri hemen çiçeğin içine uçtu ve küçücük başını ince, kokulu duvarlara dayadı. Kendini fark ettirmeden en sıcak ayrılışlardan birine şahit olmuştu. Şimdi gülün, delikanlının göğsünde yerini aldığını his ediyordu. O. Bu gülün altındaki kalp nasıl çarpıyordu. Hatta küçük peri onun çarpıntısından uyuyamıyordu. Bununla beraber gül, delikanlının göğsünde fazla kalmadı. Delikanlı çiçeği aldı, tek başına karanlık ormanın içinden yürürken onu öpüyordu. Ama gülü öyle bastırarak, o kadar çok öptü ki, küçük peri ezilmek tehlikeleri geçiriyordu. Delikanlının dudaklarının nasıl yandığını yaprağın altından duyuyordu. Gül de bu yüzden en şiddetli öğle güneşinde kalmış gibi açılmıştı. Bu sırada bir adam daha geldi. Yüzü karanlık, öfkeliydi. Güzel kızın kötü ahlâklı erkek kardeşiydi bu. Uzun, keskin bıçağını çekti. Delikanlı gülü öperken, hemen saplayıp öldürdü onu, başını gövdesinden kesip ayırdı hepsini söğüt ağacının altındaki yumuşak toprağa gömdü. Kötü adam kendi kendine, artık yok oldu o, unutuldu, diye düşünüyor, bir daha hiçbir zaman geri dönmeyeceğini söylüyordu. Dağlar, denizler aşarak uzun bir yolculuk yapmaya mecburdu, onun için kolaylıkla bir kazaya kurban gidebilirdi. İşte gitmişti de. Bir daha geri dönmeyecek, kız kardeşim de onu benden soramaz, buna asla izinli değildir. Adam bunu söyleyerek toprak tümseği kuru yapraklarla örttü, arkasından ayağıyla da çiğnedi. Sonra gece karanlığında eve döndü. Ama yolda zannettiği gibi yalnız değildi, küçük peri de onunla beraber geliyordu. Kurumuş, kendi üstüne kıvrılmış bir söğüt yaprağının içindeydi, bu da kötü adam mezarı açarken ağaçtan saçları arasına düşmüştü. Adam şapkasını giyince, altı öyle karanlık olmuştu ki. Peri adamın yaptığı bu kötü işten çok korkmuş, öfkeden ürpermiş, titriyordu. Kötü adam ancak ertesi sabah eve dönebildi. Başından şapkasını çıkardı, kız kardeşinin yatak odasına girdi. İçerde çiçeklere benzeyen o güzel kız uyuyor, düşünde de o kadar sevdiği, şimdi de dağlar aşarak, ormanlar geçerek yol aldığını sandığı sevgilisini görüyordu. Kötü kardeş kızın üstüne eğildi. Hain hain güldü ona. Ancak bir şeytan da böyle gülebilir. Bu sırada solmuş yaprak saçlarından kızın yatak örtüsüne düşmüştü. Adam bunun farkına varmadan dışarı çıktı, sabah saatlerinde biraz uyumak için odasına gitti. Ama peri de yapraktan dışarıya süzülmüştü. Uyuyan kızın kulağına yapışarak ona, bir düşte duyuyormuş gibi, korkunç cinayeti anlatmaya başladı. Kardeşinin onu öldürüp gömdüğü yeri, mezarın hemen yanında çiçek açmış söğüt ağacını bir bir anlattıktan sonra Benim sana bu anlattıklarıma inanmaz da düş görmüş olduğunu sanırsan, yatağında bulacağın solmuş yaprak sana gerçeği bildirsin. dedi. Kız da uyanınca yaprağı buldu. O. Nasıl ağlıyordu şimdi kız, ne acı gözyaşları döküyordu. Ama güvenip derdini kimseye söyleyemezdi Pencere bütün gün açık kaldığı için küçük peri bahçeye çıkıp oradaki güllere, bütün öteki çiçeklere gidebilirdi. Ama kederli kızı yalnız bırakmayı içi götürmedi. Birinci pencerede yedi veren cinsinden bir gül vardı. Peri açan güllerden biri üstüne oturmuş, zavallı kızı oradan seyretmeye başlamıştı. Ara sıra kardeşi içeriye, ona geliyordu. Kimi neşeli, kimi neşesizdi. Ama kız ona kalbindeki derde dair bir kelime söylemeye cesaret edemiyordu. Gece olur olmaz evden dışarı sıvıştı, ormana gitti, çiçek açmış söğüt ağacının bulunduğu yeri buldu. Yerdeki yaprakları açtı, toprağı kazdı ve orada öldürülen sevgilisini buldu. Şimdi acı acı ağlıyor, aziz Tanrıdan hemen kendisini de onun yanına alması için yalvarıyordu. Ölüyü seve seve eve götürecekti, ama imkân yoktu buna. Onun için yalnız rengi solmuş gözleri kapanmış, kesik başı aldı, soğuk dudaklarından öptü, güzel saçlarındaki toprakları silkti. Bu benim olacak artık. dedi. Geriye kalan ölü vücudunu yeniden toprakla, yapraklarla örttükten sonra, kesik başı aldı, ormanda sevgilisinin öldürüldüğü yerde çiçeklenen küçük bir yasemin dalını kopardı, eve döndü. Odasına girince saksılar arasından en büyüğünü ayırdı, ölünün başım bunun içine koydu. Üstünü toprakla doldurduktan sonra yasemin dalını saksıya dikti. Hoşça kal, hoşça kal. diye fısıldadı peri. Bu kederli manzaraya daha fazla dayanamamıştı. Onun için bahçedeki gülüne doğru uçtu. Ama bu gül de solmuştu. Yalnız yeşil yaban gülünde birkaç sararmış yaprak sallanıyordu. Bütün iyilerin, güzellerin ömrü ne kadar kısa. diyerek içini çekti peri. Nihayet kendine ev olarak seçebileceği bir gül buldu, artık onun ince, kokulu yaprakları ardında oturacaktı. Her sabah zavallı kızın penceresine uçuyor, kızı da her zaman saksının başında ağlar buluyordu. Döktüğü acı gözyaşları yasemin dalının üstüne düşüyor, kızın rengi ne kadar solarsa, dal da o kadar tazeleşiyor, yeşeriyordu. Sürgünler birbirini kovalamakta, küçük, beyaz tomurcuklar açılmakta, kız da bunları öpücüklerine boğuyordu. Ama kötü kardeş de kızı azarlıyor, ondan delirip delirmediğini soruyordu. Artık tahammülü kalmamıştı, kızın durmadan saksının başında ağlamasını da anlamıyordu. Çünkü o saksının içinde hangi gözlerin kapanmış, hangi kırmızı dudakların göçüp gitmiş olduğunu bilmiyordu. Bir gün kız başını saksının üstüne eğmiş, küçük peri de gülün üstünden onun öylece uyuduğunu görmüştü. Hemen kulağının içine sokuldu kıza ormanda geçirdikleri akşamdan, gül kokularından, perilerin aşklarından bahsetmeye başladı. Kız öyle tatlı düşler görüyordu ki, bunlar sürüp giderken sanı da uçup gidiverdi. Tatlı bir ölümle ölmüştü, şimdi cennette, sevgilisinin yanındaydı. Yasemin çiçekleri, iri beyaz çanlarını açtılar. Çok tatlı kokuyorlardı. Güzel kızın ölümüne başka türlü ağlayamazlardı. Ama bu çiçeklenen güzel fidan kötü kardeşin hoşuna gitmişti. Onu kardeşinden miras diye alıp yatak odasına götürdü, yatağının başucuna koydu. Çünkü güzel duruyordu. Kokusu da tatlıydı, hoştu. Küçük gül perisi onu takip ediyor, ayrıca çiçekten çiçeğe uçuyordu. Çünkü her çiçeğin içinde bir ruh oturuyordu. Peri bunların hepsine genç adamın öldürülüşünü, kafatasının şimdi toprak içinde toprak olduğunu, o kötü kardeşi ve kötü kardeşin kız kardeşini anlatıyordu. Biz biliyoruz bunları, diyordu her çiçeğin ruhu biliyoruz hepsini. Biz öldürülenin gözlerinden, dudaklarından meydana gelmedik mi. Bunu söyleyerek başlarını tuhaf tuhaf sallıyorlardı. Gül perisi bunların dıştan bu kadar sakin görünmelerini anlayamıyordu. Onun için dışarıya uçtu, bal toplayan arılara giderek onlara kötü kardeşin hikâyesini anlattı. Arılar da durumu kraliçelerine bildirdiler. O zaman kraliçe, ertesi sabah hepsi birlikte gidip katili öldürmelerini emretti. Ama bir akşam önce, yani kızın ölümünden sonraki ilk akşam, kötü kardeş kokular saçan yasemin fidanının yanında, yatağında uyurken, çiçeklerin hepsi birden açılmıştı. İçlerindeki ruhlar gözle görülmeyen zehirli kargılarıyla dışarıya fırladılar. Önce adamın kulağına oturdular ve adama kötü düşler anlattılar. Arkasından dudaklarının üstüne uçtular ve zehirli kargılarını oya oya adamın diline batırmaya başladılar. Artık ölünün öcünü aldık. diyorlardı. Bunu söyleyerek tekrar yasemin çanlarının içine döndüler. Sabah olup da yatak odasının penceresi ansızın açılınca gül perisi, arıların kraliçesi, bütün arı okulu ile birlikte adamı öldürmek için içeriye girmişlerdi. Ama o artık ölmüştü. Yatağının etrafına insanlar toplanmış, onu yasemin kokularının öldürdüğünü söylüyorlardı. Gül perisi, çiçeklerin öç aldıklarını anlayınca arıların kraliçesine durumu anlattı. Kraliçe şimdi yanındaki bütün kafile ile birlikte saksının etrafında vızıldıyordu. Adamlar arıları bir türlü dışarı kovamıyorlardı. Bunun üzerine içlerinden biri çiçek saksısını yerinden kaldırdı. Ama bu sırada bir arı, adamın elini sokuvermiş, saksı da yere düşüp parçalanmıştı. Oradakiler yerde yüzü solmuş ölü kafasını görünce, yatakta yatan ölünün onun katili olduğunu anladılar. Arılar kraliçesi havada vızıldıyor, çiçeklerin, gül perisinin öcünü şakıyor, en küçük yaprağın arkasında bile, yapılan bir kötülüğü haber verecek, onun öcünü alacak birisinin oturduğunu anlatıyordu. Piraye Yaşamımda unutulmaz izler bırakan Diyarbakır'a orada bulunduğum zaman dilimi içinde beni kendilerinden biri olarak kabullenen Diyarbakır'ın güzel insanlarına teşekkür ve sevgilerimle... ...uzak bir şehir ve şarkı vardı ...şarkı nihaventti. Birinci Bölüm Umarsız bir boyun eğişle yürümeye zorlandığım, bana son derece yavan ve çorak görünen bu yolun başında, ilk adımımı atmaya hazırlanırken böylesine bir heyecan duyabileceğimi asla düşünemezdim. Yüreğimin gölgeli, kuytu bir köşesinde kendi seçtiğim yolda yürüyor olsaydım, bu heyecana bambaşka coşkuların eşlik edeceğini söyleyen, duymamaya gayret ettiğim, gittikçe cılızlaşan bir ses var. Evet, artık çok geç. Bugün üniversiteye başlıyorum. Marmara Üniversitesi Dişhekimliği Fakültesi'ne. Bu, tüm duygu ve düşüncelerime zıt seçim bana ait değildi. Ama haksızlık etmemeliyim. Son karar bana bırakılmıştı. Öne sürdüğüm seçeneklerin üstleri çeşitli nedenlerle çizildikten sonra, elim kolum bağlı, kendi tercihimi kendim yapmıştım. Ben de, belli kuralların dışına çıkamayan, hatta bazı konularda tutucu sayılabilecek aileme inat edercesine, hiç de onaylanmayacak istekler sıralamıştım ama... Toplum içinde saygın bir yere sahip, örnek insan, yirmi beş yıllık diş doktoru bir baba kızının, konservatuvarın tiyatro bölümüne gitmesini nasıl kabul edebilirdi. Ah babacığım. Tiyatronun nasıl farklı bir dünya olduğunu bilebilseydin... Sahnenin karşısında, seyirci konumunda oturmanın ötesine geçmek için, neler verebileceğimi bir görseydin. Sen ne düşünürsen düşün, benim dünyam orası. Kimi zaman, Nerelere gittin gene Piraye. dersin ya... Kısa bir kaçamak yapmışımdır dünyama. Kendi yazdığım senaryonun bir parçası oluvermişimdir. Bazen bir Ortaçağ prensesi, bazen sıradan bir Anadolu kadını, bazen de haşarı bir genç kız vardır karşında. Ama sen bunları nereden bileceksin ki. Kütüphanedeki kitaplarıma göz attın mı hiç. Yaşıtlarım aşk romanı okurken benim kızım nelere sardırmış, diye merak ettin mi. Shakespeare'in Fırtına'sını satır satır ezberlediğimi söylesem inanır mısın. Bir olumsuzluk karşısında, Bizi o saat neden öldürmediler. diye sesimi yükselttiğimde, karşındakinin Miranda olduğunu nasıl ayrımsamadın. Neyse, dedim ya, artık çok geç. Ama bilin ki, herkes bilsin ki, karşınızda Piraye olarak gördüğünüz ben, farklı kimliklerle aranızda dolanıp durmayı sürdüreceğim... Tiyatroculuğun toplumumuzda hâlâ bir uç nokta olarak görüldüğünün ben de, içim kanayarak da olsa, ayrımındaydım. Ama Edebiyat, Gazetecilik, Radyo-Televizyon bölümleri için neden aynı katı tepkiyle karşılaştığımı bilemiyordum. Ablamın liseden sonra, erkencecik evlenip gitmesi, ailenin tüm beklentilerini benim omuzlarıma yüklemişti galiba. Muayenehane de hazır, demişti babam. Beraber çalışırız. Bir süre sonra da ben çekilirim, tümüyle sana kalır. Bu arada, bol bol okuyup yazma fırsatı da bulabilirsin. İşin içinde belirgin bir bencillik kokusu olduğunu, rahat emeklilik sürme uğruna, piyon gibi öne sürüldüğümü, çok sonraları anlayacaktım. Ama o zaman, bunu düşünmek bile büyük saygısızlıktı. Benim gibi iyi yetiştirilmiş bir aile kızma ise hiç mi hiç yakışmazdı... Oysa babacığım, beynimin ve yüreğimin kıvrımlarındaki edebiyat tutkusunu, hatta tiyatro aşkını, bir bakıma sen yaratmıştın. Bana koyduğun Piraye adıyla... Önce anneme sormuştum. Ablamın Hatice, benim Piraye olmamın özel bir anlamı var mı diye. Babanın marifeti, diye kayıtsızca omuz silkmişti. Daha doğmadan hazırdı adlarınız. Kendisi farklı hikâyeler anlatsa da, eski takıntıları olduğunu sanıyorum. Bu kadar yavan, bu kadar basite indirgenmiş bir açıklamayla yetinemezdim. Gerçeği ilk ağızdan duymalıydım. Bu inatçı çabamın, beni bambaşka bir dünyaya taşıyacağını önümde, göz kamaştırıcı bir aydınlığa uzanan pencerenin kanatlarım sonsuza dek açacağını nereden bilebilirdim. Doğduğum günden beri genlerimde taşıdığıma inandığım edebiyat ve şiir tohumları, filiz vermek için, babamla adım konusunda yapacağım o eşsiz konuşmayı bekliyormuş meğer... Piraye, Nâzım Hikmet'in karısı. Tam adı Hatice Piraye'dir. Nâzım Hikmet'in onun için yazdığı şiirler ve mektuplar, edebiyatımızın gerçek yüz aklarıdır. İlk tepkim şaşkınlık oldu. Babam elinden kitap düşmeyen, aydın bir insandı. Ama onun, kızlarına bir şairin -hem de yasaklı bir şairin- karısının adını verecek kadar edebiyat tutkunu olduğunu yeni keşfediyordum. Şiiri gerçek yüzüyle tanımak istiyorsan, Nâzım'ı okumalısın. Kitaplığımdan istediğin kitabı alabilirsin. Bir şaşkınlıktan diğerine sürükleniyordum. Nâzım Hikmet'in tabu olmaktan henüz kurtulamadığı günlerde babam, onu okumaya ve tanımaya yönlendiriyordu beni. Konuşmamızın sonunda, farklı bir Piraye vardı karşısında. Bu adı taşımaya yüreklendirilmiş, ama gerçek Piraye hakkında hiçbir fikri olmayan bir yeniyetme... İşin bir başka boyutu da babamın, beni Nâzım Hikmet'in kızıl güllerle bezeli Şiiristan'ına taşırken, sonraki yıllarda benliğime egemen olacak sol görüşlere de uygun bir ortam yaratmasıydı. Lise yıllarındaki kompozisyon derslerinde, verilen konu ne olursa olsun, sözü hep özgürlük ve eşitliğe getirip, elimde olmadan aşırıya kaçarak yazdığım yazıların geri dönüşlerini heyecanla bekleyişim... Her seferinde, içimi saran disipline gitme korkusunu, gizli kahraman edalarıyla keyfe dönüştürüşüm... Bundan duyduğum o garip, o çılgınca zevk... Hepsinin başlangıcı işte bu konuşmaydı. Karıcığım, Hasretliğin on ikinci yılı bu On ikinci yılı Gönül ağzına kadar dolu Sen diyorum İstanbul geliyor aklıma İstanbul diyorum sen Sen şehrim kadar güzelsin Şehrim senin kadar acılı. Demir parmaklıkların gerisinde Nâzım Hikmet. Piraye dışarıda Nâzım'a ve aşkına tutsak. Tam on iki yıl beklemiş onu. Kendisi için yazılan, özlem yüklü, aşk kokulu şiirleri hak etmek istercesine... Kızıl saçlıymış Piraye. Kendimi, keşke ben de kızıl saçlı olsaydım, diye hayıflanırken yakaladım kaç kez... Okudukça, dizelerin arasına dalıp kendimden geçtikçe, tehlikeli bir biçimde özdeşleşiyordum Piraye'yle. Tiyatro sahnemde, bundan sonraki rolüm belliydi artık. Nâzım Hikmet'in Pirayesi rolünü oynamak... Peki, bana eşlik edecek oyuncu kim olacaktı. Bunu düşünmek anlamsızdı karşımda Nâzım vardı ya... Bahardı sevgilim bahardı ve bahtiyar olmak için toprakta, sevgilim, havada, suda, her şey vardı her şey hazırdı, her şey vardı. Baharın coşkusunu bile sevgiliyle paylaşan, Kimbilir belki bu kadar sevmezdik birbirimizi uzaktan seyretmeseydik ruhunu birbirimizin. Kimbilir felek ayırmasaydı bizi birbirimizden belki bu kadar yakın olamazdık birbirimize... En yakıcı, en kavurgan, en amansız ayrılıktan bile, sevdiğine bir yakınlık payı çıkarabilen eşsiz şair... Bir ikincisini bulabilmek olanaksız. Ya Nâzım gibi bir sevgili. Ne kadar ulaşılmaz bir hayal... En yakınlarım bile ayrımında değildi ama, bambaşka bir iklimin insanıydım artık ben. Annemin, geleceğim hakkındaki yönlendirici düşünceleri de iç dünyamın duvarları dışında kalmaya mahkûmdu haliyle... Babamla aralarında tutkulu bir aşk yaşanmasa da, uzun yıllara yetecek yoğunlukta sevgi, saygı ve sıcaklık olduğu kesindi. Bu kadarının bana da yeteceğini sanıyordu anlaşılan. Yeni bir sayfa açılıyor önünde... Bizler çağdaş düşünceli insanlarız. Hayat arkadaşını tabii ki sen seçeceksin. En büyük yol göstericin, kendi aklın... Üniversite çok farklı bir ortam. Kütüphanede, kantinde ders çalışırken, arkadaşlar arasında sohbet ederken... Anlaşabileceğini düşündüğün biri çıkabilir karşına. Aile yapımıza, yaşam tarzımıza uyarsa, neden olmasın. Ablamın ailece onaylanmayan bir evlilik yapması, genç yaşta iki çocukla bezgin bir ev kadını haline dönüşmesi gözünü korkutmuştu annemin. Ama daha yolun başında, bu tür şartlandırıcı konuşmalar dinlemeye de hiç niyetim yoktu doğrusu. Benden olumlu bir yanıt, rahatlatıcı bir onaylama bekleyen annemin gözlerine baktım. Ama benim şartlarım ağır, dedim. Bana şiir yazmalı o insan. Tüm duygularını dizelerle anlatmalı... Deli kız, diye güldü annem. Onun şaka olarak nitelendirdiği gerçekliğin, tüm hücrelerime nasıl sinmiş olduğunu bilmeden... Gülkurusu pembe kupon kumaştan döpiyesimi Terzi Numan'a diktirdik. İçindeki, siyah üzerine pembe çiçeklerle desenlenmiş, devrik yaka bluzu da. Terzi işi, ciddi görünümlü ilk giysim oluyordu bu. Bence gereksizdi. Ama annem öyle istemişti. Okulun açılış gününde, işin resmiyetine uygun tarzda giyinmeliydim. Hiç alışık olmadığım ince çoraplar, kısa ökçeli, bilekten bağlı siyah süet ayakkabılar, omzuma attığım süet çanta babamın not almam için armağan ettiği deri kaplı bloknot, kenarına takılı şık bir dolmakalem... Bana kalsa yüzümü yıkayıp uzun, düz saçlarımı şöyle bir tarayıp, çıkar giderdim. Ancak, annemin yönlendirmesiyle, yanaklarımı hafif bir allıkla renklendirmek zorunda kaldım. Dudaklarıma renksiz parlatıcı, gözlerime bir iki dokunuşluk rimel... Hazırdım. Karşısında alışılmışın dışında bir Piraye gören babam, gözlerinden taşan hayranlık ve gururla bir süre süzdü beni. Sonra sımsıkı sarıldı. Seni ben bırakayım istersen... Gerek yoktu. Evimiz Nişantaşı'ndaydı. Okulum da Marmara Üniversitesi Nişantaşı Kampusu'nda. Annem, gözleri dolu dolu, kucakladı beni. Yolun açık olsun yavrum. Kapıdan çıkarken, istemeden kabullendiğim yeni bir okula, yepyeni bir döneme adım atma heyecanının, gitgide artan bir sevinç dalgası halinde her duyumsadım. yanımı sardığını hayretle Annemin son sözlerini tekrarladım içimden... Yolun açık olsun Piraye... İlkokulun birinci sınıfına yeni başlayan çocukların ürkek, ağlamaklı hallerini şimdi daha iyi anlıyorum. Hangi yaşta olursa olsun, yeni bir çevrenin bireyi konumundaki insanın, benzer ürkeklikleri göstermesinin kaçınılmazlığını kendimde yaşıyorum çünkü. Eski öğrenciler rahat... Kampusun bahçesinde otoparkla okulu birbirine bağlayan merdivenlerin üzerinde oturmuş, keyifli sohbetlere dalmışlar bile. Öğrenci işlerinden yıllık ders programını alıp, merdivenlerin en üst basamağına oturuyorum ben de. Elimde yalnız bu yılın iki sömestrinin değil, tüm öğrenim döneminin, beş yıllık dökümü var. Enine boyuna incelemeye koyuluyorum. İlk yıl, genellikle temel bilimlere ağırlık verilmiş. Biyofizik, biyoloji, genetik, biyo-istatistik, biyokimya... Diş doktorluğuna yavaş yavaş alıştırmak için olsa gerek, birkaç saatlik de protez. İkinci ve üçüncü sınıflarda artışa geçen klinik dersleri, son iki yıl zirveye ulaşıyor. Haftada onar, yirmişer saatlik oral cerrahi, pedodonti, peridontoloji, endodondi, ortodonti adlarıyla tanışmaya çalışıyorum. Yaptığım işe öylesine dalmışım ki, arkamdan gelen, Piraye, çığlığı, beni yerimden hoplatmaya yetiyor. Esin bu. Bizim kolejden. Aynı sınıfta olmamamıza, bugüne dek merhabalaşmaktan öte bir ilişki yaşamamamıza karşın, abartılı bir coşkuyla sarmaş dolaş oluveriyoruz. Bu iyi işte. Yalnız değilim artık. Beraberce, kısa bir keşif turuna çıkıyoruz Esin'le. Amfiler, laboratuvarlar, klinikler... İçimin gitgide artan bir sevinçle kabardığını, gelmemek için onca direndiğim bu yere şimdiden ısınmaya başladığımı duyumsayabiliyorum. Bir de, aynı kampusu paylaştığımız Gazetecilik ve Radyo-Televizyon bölümlerinin binalarına baktıkça, yüreğimde canlanıveren o eski, bildik sızıyı duymasam... Son durağımız okulun kantini oluyor. Birer çay alıp boş bir masaya oturuyoruz. Esin çevreye şöyle bir göz gezdiriyor. Farkında mısın, oğlanlar var... diyor. Çok yakışıklı Gülü veriyorum. Aynı kolejdeki Esin. Daha o yıllarda inceltilmiş kaşları, herkesinkinden birkaç parmak kısa eteği, göğüslerini ortaya çıkaracak darlıkta, gerekenden bir beden küçük gömleği, ancak dikkat edilirse anlaşılabilecek gizli makyajıyla ve... sık sık değişen erkek arkadaşlarıyla benim tarzımın çok dışındaydı. Ama şimdi açık sözlülüğü, dobralığı, böyle delidolu halleri, cıvıl cıvıl konuşmalarıyla hoşuma bile gittiğini söyleyebilirim. Çaylarımızı içip kalkıyoruz. Birazdan gireceğimiz ilk biyofizik dersinin heyecanı var üzerimizde... Amfi çoktan dolmuş. Gecikmiş de sayılmayız ama... Demek ki, erken gelmek ya da önceden yer tutmak gerekiyor. Yayvan ve geniş basamakları adımlayıp, gerilere doğru yürüyoruz Esin'le. En arka sıraya oturuyoruz. Bir süre, birbirimizle hiç konuşmadan, zaman içinde kaynaşacağımızı umduğumuz sınıf arkadaşlarımızı inceliyoruz. Esin amfiyi enine, boyuna, çaprazına taradıktan sonra, hafifçe kolumu sıkıyor. Şuraya bak, diyor, bizden iki sıra önde oturan delikanlıyı göstererek. Ne var ki. diyorum kayıtsızca. Ne kadar yakışıklı olduğunu musun. görmüyor İster istemez gösterdiği yere bakıyorum. Bana göre sıradan biri. Şirin çocuk, diyorum hatırı kalmasın diye. Ders sonrası, tuttuğum ilk ders notlarını temize çekmek için kantine doğru yürüyorum. Bu iş için, kütüphanenin asık yüzlü havasını solumak gereksiz. Orası, sınavlara hazırlanırken, daha ciddi çalışmalar için düşünülebilir ancak... Esin gelmiyor. Benim müsvedde yapıp, sonra temize çekmek konusunda bu denli titizlenmemle de dalga geçiyor. Derste not bile tutmayışını da bana bağlıyor. Arkadaşlardan birinin gayretkeş olması yeter, diyor. Sen güzel güzel yaz Pirayeciğim ben sonra senden alırım. Tam işimi bitirmek üzereyken, geliyor Esin. Kıpır kıpır, heyecanlı... Tanıştım onunla. Kiminle. Kim olacak, derste sana gösterdiğim o yakışıklıyla. Korkulur senden, diye gülüyorum. Dinle, diye sandalyeyi çekip oturuyor. Adı Arif. Balıkesirliymiş. Burada yurtta kalıyor. Hiç kimseleri tanımıyormuş zavallıcık... Dur, bir soluk al, diye araya giriyorum. Nasıl oldu da öğrenebildin bu kadar şeyi. Yanına gidip, pat diye sorulan sıralamadın herhalde... Saflığıma, acemiliğime uzun uzun gülüyor Esin. Olur mu canım. İlk karşıma çıkan, sıradan birisiymiş gibi yaklaştım yanma... 'Yakınlarda fotokopi makinesi var mı.' diye sordum. 'Arkadaşlarımdan aldığım ders notlarının kopyasını çıkaracağım da...' diye ekleyip tüm şirinliğimle gülümsedim. O da hem okulun, hem de İstanbul'un yabancısı olduğunu söyleyince laf lafı açtı sohbet koyulaştı... Aferin sana, deyip ders notlarımı dosyanın içine yerleştirmeye koyuluyorum. O ise kendinden geçmiş, anlatmasını sürdürüyor. Biliyor musun, kömür gibi gözleri var. Suratı oyulmuş sanki... O ağız, o burun hokka gibi. Birden sıkılıveriyorum. Ben öyle bebek yüzlü erkeklerden hoşlanmam, diye kestirip atıyorum. hiç Aniden duralıyor Esin. Dikkatle yüzüme bakıyor. Senin hiç erkek arkadaşın olmadı mı yoksa. diye merakla soruyor. Oldu, diyorum. Ama senin kastettiğin anlamda değil. Grup içinde, herkesle eşit uzaklıktaki arkadaşlıklar... Peki, hiç âşık olmadın mı. Aşkın bu denli sıradan olmadığına inanıyorum bir kavram ben. Önce sıradanları yaşayacaksın ki, gerçek olanı anlayabile sın. Haklı belki. Ama şu devrede, düşünmeye hiç niyetim yok. bunları Bence aşk aranmamalı, kendi kendine gelip sahibini bulmalı... Esin'in asla paylaşmayacağını bildiğim bu görüşümü, ona açacağıma, içimde saklamayı yeğliyorum. *** Biyokimya dersinin ortaları... Çıt çıkmıyor amfide. Bölüm başkanı hocamızın tahtaya yazdığı formülleri defterlerimize geçiriyoruz. Hayret, Esin de not tutuyor bugün. Sessizliği bölen ayak sesleriyle gözler geriye doğru çevriliyor. Amfinin arka kapısından girip, kendine yer arayan bir öğrenci Arif. Bizimki, diye fısıldıyor Esin. Geç kalmış... Dersin sonunda, kapıya doğru yürürken yanımıza geliyor Arif, Geciktim, diyor Esin'e. Kredi almak için başvuru yapmam gerekiyordu. Neyse... Ders notlarını alabilir miyim. Alamazsın, diye gülüyor Esin. Benden not alınmaz. Bu işin ustası dururken... Eliyle beni gösteriyor. Noktasına, virgülüne kadar not tutmakla kalmayıp, bir de onları temize çekerek kitaplaştırdığımı, yarı alaylı bir biçimde anlatıyor. Oradaki varlığımın gereksizliğini düşünüp aralarından sıyrılmaya çalışıyorum. Ha, diyor Esin. Sizi tanıştırmayı unuttum. Arif... Ve Piraye... Tanıştığın insanın gözlerine bakacaksın, der babam. O gözlerde göreceğin ilk ışığın çekim derecesi, tanışıklığın orada kalmasını ya da gelişerek sürmesini sağlayan en iyi gösterge olacaktır. Başımı kaldırmamla gözleriyle buluşmam bir oluyor. Gözleri... Gerçekten de kömür karası. İnsanı içine, derinliklerine çekip orada sonsuza dek hapsedecek gibi bakıyor... Hep beraber kantine doğru yürüyoruz. Her günkü masamız boş. Geçip oturuyoruz. Durun size çay getireyim, diye yerinden fırlıyor Esin. Bense duraksamadan, belki de o gözlerle yeniden buluşmayı önlemek güdüsüyle notlarımı çıkarıyorum. En üstte duran dizelerin üstünü kapatmaya fırsat bulamıyorum. Benim günlerden beklediğim kadar Günler de benden bir şeyler bekler Fakat heyhat Benim günlere verdiklerimi Onlar bana asla Veremeyecekler Birden sıcacık bir gülümseme yüzüne. Şiiri seviyoruz demek... yayılıyor Suçüstü yakalanmış gibi, biraz huzursuz, başımı öne eğerek gülümsüyorum ben de. Defterini çıkarıyor. İlk ummadığım bir sürpriz sayfada, bekliyor beni. Dün Memed' i de vurdular Yarın sıra bize gelebilir Gelirse ölürüz Ne var ki... diye başlayan ve süren dizeler. Bu kez yakalanma sırası onda. Devrimciyiz demek... diye gülüyorum. Öyle. diyor hafiften meydan okurcasına. Desenize, ortak yanımız çok. hiç Nasıl oluyor da bu sözcükler dudaklarımdan dökülüveriyor, anlayamıyorum. İşte o an, kömür gözler ışıldıyor yumuşacık bakışlar tüm yüzümü yalayıp gözlerimde düğümleniveriyor. Esin elinde çaylarla geri döndüğünde, içimi kavuran ezinç-le gözlerimi kaçırmaya çalışıyorum ondan. Ama bir de ne göreyim. Yanında enine boyuna, yakışıklı bir delikanlı durmuyor mu. Tanıştırayım, diyor Esin cıvıl cıvıl bir sesle. Volkan... Yazlık komşumuz. Gazetecilik bölümü üçüncü sınıfta. Gazetecilik bölümü deyince, içimin eskisi kadar acımadığını hayretle ayrımsıyorum. Kendi bölümümü bu kadar kısa sürede benimsemiş olmam sevindirici. Esin'le Volkan çaylarını içip izin istiyorlar. Beyoğlu'na, sinemaya gitmeye karar vermişler. Bize de gitmemizi teklif etmemeleri dikkatimden kaçmıyor. Umursamıyorum. Arifle konuşacak o kadar çok şeyimiz, konuştukça ortaya çıkan o kadar çok ortak noktamız var ki... *** Gece, annem odama girdiğinde, kitap kaplarken buluyor beni. Hem de duvar takviminin kalın, iç göstermeyen yapraklarıyla. Hâlâ kitap mı kaplıyorsun. Bu işin lise sıralarında kaldığını sanırdım... Bir tabak soyulmuş, dilimlenmiş meyveyi masanın üzerine bırakıp çıkıyor. Nereden bilecek, kapladığımın Nâzım Hikmet'in bir şiir kitabı olduğunu... Arife verdiğim söz üzerine, yarın ona götüreceğimi... Bu, karşılıklı bir kitap alışverişi aslında. O da bana kendi şiir kitaplarından getirecek. Eskiden beri süregelen alışkanlıkla sevdiğim dizelerin altını kırmızı kalemle çizerim. Ariften de, hoşuna giden yerleri siyah ya da mavi kalemle belirlemesini isteyeceğim. Bakalım beğenilerimiz, ortak bir noktada buluşacak mı. Yoğunlaşan derslere paralel, şiir dolu günler paylaşıyoruz Arifle. Ne var ki, bir süre sonra işin çehresi değişiveriyor. Kendi yazdığı devrimci şiirlerin yanına, aşk kokan dizeleri de ekliyor artık Arif. Gitmek, Gözlerinde gitmek sürgüne. Yatmak, Gözlerinde yatmak zindanı. Gözlerin hani. İçmek, Gözlerinde içmek ay ışığını. Varmak, Gözlerinde varmak can tılsımına. Gözlerin hani. Ancak gözlerinin aranışında olunan kişiye verilebilecek bu dizelerin bende yaratacağı ürküntüden de çekiniyor galiba. Okuyup bitirdiğimde, kayıtsız görünmeye çalışarak, Ahmed Arifin Unutamadığım şiirinden, diyor usulca. Yoklama zorunluluğuyla girdiğimiz bazı derslerde, amfinin en arka sırasına oturuyoruz Arifle. Bu dersler, genelde herkesin gönlünce değerlendirdiği saatler. Yanı başımızda birileri Amiral battı oynarken, biz şiirleşiyoruz. Mektuplaşmak, telefonlaşmak gibi ürettiğimiz bir sözcük bu Şiirleşmek. kendi Birkaç dize benden, birkaç dize ondan... Ariften aldığım şiirleri, dosyamın iç cebine yerleştirip, eve gidince tekrar tekrar okuduktan sonra, üzerinde Şiir Bahçesi yazan, kırmızı parlak kâğıtla kaplı kocaman bir kutunun içine koyuyorum. Farklı, o güne dek hiç tatmadığım biraz da Nâzım Hikmet'in Piraye'sini daha gerçekçi boyutlarda oynamamdan kaynaklanan bir mutluluk yaşamaktayım. Piraye gibi, Piraye için yazılan şiirler almak, gururumu okşuyor açıkçası... Yarıyıl tatiline, Arifin tatil için Balıkesir'e gidişine kadar, aynı çizgide sürüyor ilişkimiz. Aramızda adı konmamış, dillenmesi şiirlere, dizelere bırakılmış sıcacık bir yakınlık oluştuğunun ayrımındayız ikimiz de. Ve şu anda ilk ayrılığımıza hazırlanıyoruz. Arif... Kömür gözlü şair... Devrimci. Nâzım değil belki ama en azından küçük bir Ahmed Arif benim için. Onu özleyeceğim galiba. *** Her biri bir öncekinden hareketli geçen günlerin ardından gelen tatil bende dinginlik yerine, belirgin bir huzursuzluk yaratıyor. Evin içindeki hırçın mı hırçın bir Piraye'nin varlığı beni bile rahatsız ediyor. Günlerim gene şiirli... Ama Arif siz. Bu durum umduğumdan da fazla etkiliyor beni. Ancak, beklenmedik bir olay, bana her şeyi unutturmaya yetiyor. Ablam iki kızının elinden tutup, Bitti artık, diye inci tanesi gözyaşları dökerek baba evine dönüyor. Ahmet eniştemin uzunca bir süredir, işyerinde beraber çalıştığı sekreteriyle beraber olduğunu öğreniyoruz ablamdan. Annem şaşkın kızını yatıştırmakta yetersiz, damadına kızgın, torunları için endişeli, ortalıkta dolanıp duruyor. Bense öfke doluyum. Ablamı asla hak etmiyor bu adam. Dünyanın en şirin çocukları olduğuna inandığım Göksel'le Gök çe'yi de. Annem de babam da ablama gereken sıcaklığı gösteriyorlar akıllarından geçen, Biz sana söylemiştik, yolundaki anımsatmalara yeltenmiyorlar bile. Hata bende, diye pişmanlığını apaçık ortaya koyan bir insanın üzerine gitmek, yakışık almaz zaten. Üç günümüz ve üç gecemiz (geceleri de pek uyuyamıyoruz.) ablamın serzenişlerini dinlemek, çocukları konunun uzağında tutmaya çalışmak, seçenekler içinde en doğrusunu bulup çıkarmaya çabalamakla geçiyor. Boşanacağım, diyor ablam. Her pahasına olursa olsun, boşanacağım. ne Hırsla söylenmiş sözler bunlar, belli. Nesine güveniyor ki. Annemle babamın, ona ve çocuklarına kol kanat gerecekleri kuşkusuz. Ama nereye kadar. Ablam haykırışlarının arasında, soluk almak için duraksadığında, bana öğüt vermekten de geri kalmıyor. Oku kızım, oku. Benim durumum en güzel örnek sana... Öğrenimimi tamamlasam bir mesleğim, bir işim olsa, bu hallere düşer miydim ben. Üçüncü günün akşamı, çıkageliyor eniştem. Elinde kocaman bir çiçek buketi, bir kutu çikolatayla. Ablam, onu kapıda görünce, salondaki koltuklardan birine oturup, üç günlük bağırış çağırıştan yorgun düşmüşçesine, bu kez sessizce ağlamaya başlıyor. Eniştem önce Göksel'le Gökçe'yi kucaklıyor, öpüyor. Sonra ablamın yanına yaklaşıp, saçlarını okşamaya başlıyor. Hepimiz soluklarımızı tutmuş, günlerdir afrasını, tafrasını sineye çektiğimiz Hatice kızımızın kocasına nasıl bir tepki vereceğini bekliyoruz. Umduğumuz gibi olmuyor. Eniştem, ablamı elinden tutup ayağa kaldırıyor. Şefkatle kucaklıyor. Ablam da başını kocasının omzuna yaslayıp, ağlamasını bir süre de orada sürdürdükten sonra, üç günlük eylemine son veriyor. Hiçbir şey olmamış gibi yenilen, hatta neşeli geçtiğini bile söyleyebileceğim yemeğin ardından, Koksal ailesini evlerine uğurluyoruz. Fırtına geçmiş görünüyor. Beni içine alacak asıl büyük fırtınanın ertesi gün patlayacağını bilmiyorum henüz... Tatilin sondan üçüncü günü. Yaşadığımız olayların ardından, dinginliğe bıraktığım bedenim ve beynim, annemin öfkeden doğal tınısını yitirmiş sesiyle sarsılıyor. Salonun ortasında durmuş, elindeki kâğıt tomarını yüzüme doğru sallıyor annem. Ne bunlar ha, ne bunlar. Önce ne olduklarını ayrımsayamıyorum ama dikkatle bakınca, benim şiir kutumdan çıkarıldıklarını anlıyorum. Öfkenin bulaşıcılığından mı yoksa o anda, bana ait olan bir şeylerin hiç de doğru olmayan yollarla, yabancı bir ele geçmesini kavramanın yarattığı isyandan mıdır bilmem, aynı tonda olmasa da yüksek sesle karşı atağa geçiveriyorum. Ne işi var onların burada. Hem de senin elinde... Nasıl yaparsın böyle bir şeyi anne. Bana ait onlar... Özel. Otur şöyle, diyor annem, konuşmamızın uzun süreceğini vurgular gibi. Karşılıklı oturuyoruz. Beynimden yıldırım hızıyla geçen bir kıvılcım, şiir kutumun annem tarafından, her zerresine kadar tarandığını, tüm sayfaların satır satır okunduğunu, kişisel şifrelerimin çözüldüğünü, hiçbir gizimin artık bana ait olmadığını söylüyor. İçim, her geçen saniye biraz daha artan, bastırmaya çalıştıkça devleşen bir isyanla dopdolu. Elimden geldiğince sakinleşmeye çabalayarak, onun konuşmaya başlamasını bekliyorum. Annem biraz durulmuş gibi. Söze nereden başlayacağını kestirmeye çalışıyor. Sonunda, ilk çıkışını yineleyerek, kaldığı yerden sürdürmeye karar veriyor. Evet... Söyle bakalım, ne bunlar. Kim bu komünist. Burada yazılanlar ne anlama geliyor. Biraz durup soluklanıyor. Yanıt bekleyen bakışlarını yüzüme dikiyor. Sınıf arkadaşım, diyorum. Komünist falan da değil. İlle de benzer bir sıfat arıyorsan, sol görüşlü diyebilirsin. Üzerine basarak ekliyorum. Benim gibi yani... Özgürlükten ve haktan yana. Ya bunlar. diye diğer şiirleri gösteriyor. Onlar benim özelim. diye haykırıyorum. Senin ne okumaya, ne de yorum yapmaya hakkın yok, olmamalı... Şu anda elinde tutmansa, benim değil, senin ayıbın. Ben senin annenim. Okurum da, hesap da sorarım. Kâğıtları tutan ellerinin titremesi sesine de yansıyor. İkinci bir Hatice istemiyorum bu evde... Anlaşıldı. Ablamın yürüdüğü yanlış yolun bir benzerinin, benim de önüme açılmasından korkuyor annem. Kendince haklı belki. Ama, benim gözüm gibi sakladığım özel yazılarımı mercek altına almasını asla kabullenemem. Biraz daha sakin annem. Bu kez arka arkaya değil, tek tek, tane tane sormaya başlıyor. Kim bu çocuk. Ben de daha yumuşak yanıtlar vermeye şartlandırıyorum kendimi. Dedim ya, sınıf arkadaşım, Arif. Nereli. Balıkesirli. Ailesi. Babası, annesi, kardeşleri. Babası memur, annesi ev kadını. Kardeşleri... Bu sorunun yanıtını vermeye çekmiyorum nedense. Kendinden küçük dört kardeşi var. Oh , oh, oh... diye başını sallıyor. Sözcükleri dağarcığından çıkarıp, uygun biçimde sıralamaya çalışarak, Bak kızım, diyor. Memur ailesi. Kendinden küçük dört kardeş, bakmaya yükümlü olabileceği kişiler demektir. Nasıl bir beraberliğiniz olabileceğini sen düşün artık... Ne beraberliği anne. diye haykırıyorum. Yalnızca arkadaşız biz. Belli oluyor, diye alaycı bir gülüşle şiirleri gösteriyor. Ardından yeni bir soruya atlıyor. Nerede kalıyor bu Arif. Yurtta. Neyle geçiniyor. Anladığım kadarıyla, ailesinin durumu pek parlak değil... Burs alıyor. Devlet bursu... Biraz da babası gönderiyor. Bu son sözlerim, fırtınanın hortuma dönüşüp, beni içine almasına yetiyor. Bursla okuyor yani... Burs ne demektir, bilir misin. Daha hayata atılmadan, dünya kadar borcu olacak demektir. Öyle keyfince muayenehane açması falan hayal... Mezun olur olmaz borcunun tamamını kapatabilir mi. Hayır. Kapatacak durumu olsa, zaten burs almaz. Ne olacak o zaman. Devlet nerede iş verirse, nereye gönderirse oraya gidecek ve borcunu ödeyecek. İşin bu yönünü hiç düşünmemiştim çünkü beni ilgilendirmiyordu. Annemin bu kadar ayrıntılı ve ileriye dönük yorumlar yapabilmesi şaşırtıcı geliyor bana. Ama son söyledikleri, farklı bir direnç cephesi oluşturuyor içimde. Herkes zengin olacak diye bir şart mı var. Belki sen farkında değilsin ama binlerce insan, hak ettiği okulda okuyabilmek için burs alıyor. Parasızlık suç mu. Onursuzluk mu. Devlet, başta sağlayamadığı fırsat eşitliğini bu yolla dengelemeye çalışıyor fena mı. Başlama gene fırsat eşitliği falan diye o sosyalist ağızlarına da, dinle beni. Birkaç şey söyleyip bu konuyu kapatacağım zaten... Biliyorsun ki, ben Hatice'den gülmedim kızım. Senin de kendini harcamana göz yummamı bekleme benden. Bu çocuk seni alır, mecburi hizmet diye, Anadolu'nun en ücra köşesine götürür. Bir dayanamam... de senin hasretine Benim o çocukla hiçbir yere gittiğim yok. En azından şimdilik. Ama unutma ki, Anadolu'nun ücra köşesi dediğin yerler de bu vatanın bir parçası... Ve hizmet bekliyor. Yeter, sol edebiyatı yapıp durma bana. İşte sana son sözüm eğer o solcu bozuntusuyla evlenmeye kalkarsan, beni çiğneyip geçmen gerekir, bilmiş ol. Son sözünü söylemenin, içindeki zehri dökmenin rahatlığıyla beni şiir yığınının ortasında bırakıp gidiyor. Şiirlerim ve ben... Öylece kalakalıyoruz. *** Akşam yemeğinde, annem de ben de göz göze gelmemeye gayret ediyoruz. Babam bir şeyler olduğunun ayrımında, ama anlamamış görünmeyi yeğliyor. Annem eylemlerini sürdürmek için, babamla karşılıklı kahve içtikleri, evimizin en dingin saatini seçmiş. Piraye'den şikâyetçiyim Fikret, diye söze giriyor. Gülüveriyor babam. Yumuşacık bakışlarla süzüyor beni. Anlat bakalım, diyor anneme. Güzel kızım ne yapmış sana. Bana değil, kendine yaptıkları... Şu solculuk sayfasının artık kapandığını sanıyordum. Yanılmışım. Kızın eskisinden de beter, o komünist şiirlerle sarmaş dolaş... Üstüne üstlük, kendisiyle aynı görüşteki ipsiz sapsız yandaşlarıyla yazışmaya başlamış. Komünist değil, diye düzeltiyorum. Komünist, sosyalist, solcu... Ne derseniz deyin siz. Ama bak, babası olarak sana söylüyorum başına dert açacak bu kız. Burası üniversite... Bir kez mimlenirse, temizlenmesi zor olur. Babamın üzerinde yarattığı etkinin derecesini ölçmek istercesine duraklıyor. İşte kızın, işte sen. Benden iletmesi. Ne haliniz, varsa görün. Babam, kısa bir suskunluğun ardından bana dönüyor. Doğru mu bunlar. Eskisinden farklı bir şey yok. Senin bana okumam için verdiğin türde şiirler... Ve onları paylaştığım yeni arkadaşlarım. Hepsi bu. Bu noktaya gelmemdeki payının bilincinde babam. Hem kendini, hem beni temize çıkaracak bir yol bulmaya çalışıyor gibi. Annem, onun tepkisizliğine isyan edercesine, yeniden araya giriyor. Hani her insan on sekiz yaşına kadar komünistti de törpülene törpülene orta yolu bulurdu. Deneyimleri arttıkça gerçekleşmeyecek hayallerle gerçekleşebilecekleri ayırır, kendine ılımlı bir yol çizerdi... Kusura bakma ama, kızında bu tür olumlu bir gelişme göremiyorum ben. Sonunda, ölçülü bir sesle konuşmaya başlıyor babam. Bu durum, gençlerin saf ve duyarlı dünyalarından, özgürlüğe düşkünlüklerinden, haksızlıklara karşı savaşım eğilimlerinden kaynaklanıyor. Özellikle edebiyata düşkün insanlar, hele sol edebiyatına gönül vermişlerse, bu tutkularından vazgeçmeleri zor olabiliyor... Biraz da kendisini anlatıyor sanki babam. Ortada bir suç varsa, ilk ortağımın kendisi olduğunu da çok iyi biliyor. Merak etme, diyor anneme. Ben onun çizgisinde tehlikeli bir sapma görmüyorum. Zaman içinde her şey yoluna girecektir. Birden yerimden fırlıyorum. Madem bana tanınan belli bir süre var bırakın da gönlümce değerlendireyim bunu... Doğrularımı, yanlışlarımı deneyerek göreyim. Yüzde kaç solcu olacağıma, ne kadar solcu kalacağıma ancak ben karar verebilirim. Bu arada, eşitliği ve özgürlüğü savunmanın neden suç olduğunu da anlayamıyorum. Annem öfke fışkıran gözlerle izliyor beni. Aslında, babama işin yalnız bu yüzünü anlatması, alkışlanacak bir davranış. Arifin bana yazdığı şiirlerden hiç söz etmemesi hayret verici. Sanırım, babamla yüz göz olmamızı istemediğinden. Ya da solculuk kavramını, onaylamadığı bir beraberlikten de tehlikeli buluyor. Arifi bir bütün olarak algılayamaması, onun yönünden büyük hata. Oysa o ister özgürlükçü, ister sevda kokan şiirleriyle, biricik şairim benim... *** Kırmızı kurdeleyle bağlanmış şiir tomarı ve büyücek bir paket çikolata... Arifin tatil dönüşü armağanı. Sevinçle alıyorum elinden. Kurdeleyi çözüp, bir an önce şiirleri okumanın sabırsızlığı içindeyim. Dur biraz, sonra okursun, diye biraz sitemle gülüyor. Haklı. Yazdığı şiirlerin kendinden önce gelmesi, hoşuna gitmiyor haliyle. Sıralamada yaptığım hatanın sıkıntısıyla biraz mahcup, Arife bakıyorum. Onu şiirlerinden soyutlarsam, benim için ne ifade edeceğini irdelemekten kendimi alamıyorum. Şiirsiz bir Arif, benim için bugünkü değerini koruyabilir mi acaba. Bu sorunun yanıtı pek hoşuma gitmiyor doğrusu. Haberlerim var sana, diyor, içimdeki çalkantının ayrımında olmadan. Bizimkilere seni anlattım. Fotoğraflarını gösterdim. Gözleri ışıl ışıl, vereceğim tepkiyi beklemeden, coşkuyla devam ediyor. Çok beğendiler seni. Görmek için can atıyorlar. Pırıl pırıl bir bahar gününde, aniden başlayıveren sağanağın ortasında kalmış gibiyim. Elimdeki şiir sıkıntıyla kucağıma bırakıyorum. tomarını Gerek yoktu böyle bir şeye, diye mırıldanıyorum. Olur mu hiç. diye gülüyor. Onlar da bilmeli artık. Onlar kim. Neyi bilmeliler. Ortada bilinecek ne var. Aslında, onu değil kendimi sorgulamam gerektiğinin ayrımındayım. Memnun olacak, hatta sevinecek yerde, neden kurtulunması zor bir kıskacın içine düşmüş olduğumu düşünüyorum. Bilinçaltımın sınırsız kılmaya çabaladığım özgürlüğümün yara alacağı yolundaki uyarılarından mı. Arifin beni ailesine anlatmasına, kendi ailemin kapılarını ona açarak karşılık veremeyeceğimden mi. Yoksa, adı konmamış, ama beni bu haliyle mutlu kılan beraberliğimizin Arif yönünden, tek taraflı olarak, farklı boyutlara taşınma çabasından duyduğum iç sıkıntısından mı. Her ne olursa olsun benliğimi sarmalayan o eşsiz büyünün, ince tül perdesini yırtıp, beni görmekten kaçındığım gerçeklik dünyasına taşımasından hoşnut değilim. Üstü kapalı bir evlilik önerisinin ilk adımında tökezleyiverdiğimi görmek, benim yönümden şaşırtıcı. Ama bu tür yaklaşımlara henüz hazır değilim ki... Beraberce yaşadığımız onca güzellik arasında, geleceğe yönelik bir konuşma yaptığımızı hiç anımsamıyorum. Yanlış bende mi acaba. İki cins arasındaki yakınlaşmanın doğal sonucunu yaşamaktayız belki de. Daha önce bu tür bir deneyimim olmadı ki bileyim... Gene de, hazırlıksız yakalandığımın ayrımındayım. Ve bu durum, benim imgelerimde kurduğum iki kişilik dünyaya ters düşüyor. En azından bugün için... *** Bu cumartesi Sultanahmet'e diyor Esin. Siz de gelsenize. gidiyoruz, Esin, benim uçarı arkadaşım, kısa süreli ilişkilere noktayı koymuş eski günlerini yadsırcasına, Volkan'la olan beraberliğini hâlâ sürdürüyor. Arife bir sorayım, diyorum. Bunu söyler söylemez de içimi tarifsiz bir sıkıntı kaplayıveriyor. Arife sormak. Ona danışmadan, en sıradan bir teklifi bile değerlendirememek. Kaçınılmaz bir karar ortaklığı... Bu duruma geldik mi biz. Arif, Esin'in teklifini sevinçle İstanbul'u o kadar az tanıyor ki... Turist gibi Volkan. gezeceğiz karşılıyor. İstanbul'u, diyor Dört kişilik neşeli bir grubuz görünürde. Esin'le Volkan uyumlu bir ikili oluşturuyorlar. Bizim cephemizde ise, benden kaynaklandığını kabul etmek zorunda olduğum, garip bir tutukluk var. Önce Sultanahmet Camiini geziyoruz. Mavi Cami'yi... Kaçıncı kez gördüğüm halde gözlerimin çinilerde, işlemelerde, insanı bambaşka dünyalara sürükleyen mavi lerde kilitlenmesini önleyemiyorum. Arif ise büyülenmiş gibi. Camiden çıkınca Volkan'la çekme yarışına giriyorlar. Arif fotoğraf Volkan, Arifin makinesini alıp, Şöyle geçin, diyor. İkinizi çekeyim. Grup dışındaki bir Piraye-Arif' fotoğrafı için istekli değilim. Gene de Arifin, elini omzuma atarak verdiği pozu bozmaya kıyamıyorum. Onlara kalsa, bu işi daha sürdürecekler ama sabahtan beri alçalmakta olan bulutlar, ilk damlalarını göndermekte gecikmiyor. Çok geçmeden şiddetli bir sağanağa tutuluyoruz. Nereden çıktıklarını anlayamadığımız, bir anda çevremizi sarıveren seyyar satıcılar ellerindeki kalitesiz ve ucuz şemsiyelerle yardımımıza koşuyorlar. Volkan, Esin için kırmızı bir tane seçiyor. Bense, Arife fırsat vermeden, yeşil ekose desenli bir şemsiyeye yapışıyorum ve hemen parasını ödeyiveriyorum. Arifin kısıtlı bütçesinde böyle beklenmedik harcamalara yer olmadığını çok iyi biliyorum çünkü. Esin'le Volkan, Arifle de ben, yeni şemsiyelerimizin altında kol kola yürümeye başlıyoruz. Onların yönünden, birbirlerine sokulmak için hoş bir fırsat benim içinse yapay bir yakınlaşma yalnızca. Sağanak, bardaktan boşalırcasına kıvamını bulduğunda, koşmaya başlıyoruz. Ve soluğu tarihi Sultanahmet Köftecisi'nde alıyoruz. Birer porsiyon köfte, piyaz, ayran ardından da irmik helvası. Sıra hesap ödemeye gelince, Volkan cüzdanına davranıyor. Ona kalsa, hesabın tamamını ödeyecek. Gittikleri sinema, tiyatro ya da yemeklerde Esin'e para verdirmediğini çok iyi biliyorum. Ama burada durum farklı. Hepimiz öğrenciyiz arkadaşlar, diye cüzdanımı çıkarıyorum. Kimse kimsenin hesabını ödemek durumunda değil. Kendi paramı kendim veririm ben. Bu sözlerim Arifi rahatlatmış olmalı. Karşılığını ödeyemeyeceği bir borcun altına girmekten kurtulmanın hoşnutluğuyla payına düşen parayı çıkarıp tabağa bırakıyor. Arifin durumunu bilen Esin'in kaş göz işaretiyle Volkan da yalnız kendi ödemesini yapıyor. Esin, beraberliklerinin başlangıcından bu yana, belki de ilk kez yediklerinin parasını vermek zorunda kalıyor. Aslında, işin doğrusunun da bu olduğuna inanıyorum. Arada arkadaşlık ötesinde ne var ki, birileri benim paramı ödesin. *** Kantinin en kalabalık, en cıvıltılı zamanı, sabah dersleriyle öğleden sonrakiler arasındaki o bir saatlik dilim... Esin'le beraber, biraz sonra gireceğimiz Biyokimya dersine hazırlanıyoruz. İki saat teorik, iki saat de laboratuvar dersimiz var bugün. Çaylarımızı içerken, Turan geliyor yanımıza. Şu son dersin notlarını versene Piraye, diye sandalyeyi çekip oturuyor. Defterimi uzatıyorum. Çok neşeli bir çocuk Turan. Sınıfın kahkaha bombası. Bu yönünden bizi yoksun bırakmamak ister gibi bir yandan notları defterine geçiriyor, bir yandan da espri dozu zirvelere ulaşan fıkralar anlatıyor bize. Öyle ki, gülmekten çene kemiklerime ağrılar saplanıyor. O sırada kantinin kapısında Arifi görüyorum. Gözleriyle masaları şöyle bir taradıktan sonra, yanımıza doğru yürüyor. Gülüşlerimizin izleri hâlâ dudak kıvrımlarımızda. Arifin yüzündeyse her zamankinden de ciddi bir ifade var. Canı bir şeye mi sıkıldı acaba, diye geçiriyorum içimden. Keyfinizi bozmuş olmayayım, diyor, yalnız benim duyabileceğim bir sesle. Bakışları Turan'ın üzerinde. İşte o an anlıyorum ki bizim masa muhabbetimize kızmış, bozulmuş kendince tavır koyuyor beyimiz... Çığ gibi, önüne kattığı diğer duygularımın tümünü silecek güçte, her saniye biraz daha devleşen bir öfkeyle bakıyorum yüzüne. Nasıl oluyor da bana ve davranışlarıma bu denli karışma hakkını kendinde görebiliyor. Ama bu ilk değil. Yaklaşmakta olan tehlikenin uyarılarını çok önceden almamış mıydım. Alarm ışıklarının sarıdan kırmızıya dönüştüğünü göremeyen, benim kör gözlerimde bütün suç... Piraye, biraz kilo mu aldın yoksa hu pantolon bir beden küçük mü sana. Sen şöyle Sibel'in yanına geç, Ahmet'in yanma ben otururum. Dün akşam tiyatrodaydınız demek. Bensiz nasıl içine sindi. Şaka, şaka... Senden ayrı olduğum saatlerde hep seni düşünüyorum ya sen. Beraberliklerde oluşması doğal sayılan sahiplenme güdüsünün, bu derece aşırı boyutlara ulaştığını nasıl oldu da ayrımsayamadım. O, üzerine şiirler döktürdüğü özgürlük kavramı nerede kaldı. Yalnız düşüncelerdeki kavramsal özgürlüğün, ne denli güdük ve inandırıcılıktan uzak kalacağının bilincinde değil mi. Hayır, kimsenin beni bu derece sahiplenmesine giyimime, davranışlarıma kendince yön vermeye çalışmasına izin veremem. Kızgınlığımı anlaması, bağışlanmayı bekleyen suçlu bir çocuk gibi umurumda bile değil. boynunu büküşü Defterlerimi toplayıp kalkmaya hazırlanırken Turan'a dönüyorum. Uzun zamandır bu kadar keyifli dakikalar geçirmemiştim. Fıkralar için teşekkürler. Olanları aşağı yukarı kestirebiliyor Esin. Bizi yalnız bırakmanın doğru olacağını düşünür gibi, ayağa kalkıp gitmeye davranıyor. Dur, diye kolundan tutuyorum. Beraber çıkalım. Kapıya doğru yürürken, kantinin duvarlarında yankılanan bir sesle duraklıyoruz. Hey millet... Müjdemi isterim. diye haykırıyor Ömer. Öğleden sonraki Biyokimya dersi de laboratuvar da iptal... Besim Beyin işi çıkmış. Sınıfımızın kantindeki temsilcileri olarak, alkışlarla karşılıyoruz bu umulmadık haberi. Fırsat bu fırsat, diyor Arif kırık bir sesle. Ben de gidip bursumu alayım bari. İyi edersin, diyorum yüzüne bile bakmadan. Gönülsüz adımlarla kapıdan çıkışını kayıtsızca izliyorum. E, biz ne yapıyoruz. diye soruyor Esin. Hele bir dışarı çıkalım, diyorum. Açık havayı özgürce, doyasıya içime çekmekten başka hiçbir şey istemiyorum şu an... Okul binasıyla otoparkı ayıran merdivenlerin üzerinde oturuyoruz. Hiçbir şey sormuyor sıkıntımın ayrımında. bana Esin ama Şuraya bak, diyor birden. Biz çoluk çocukla uğraşırken, millet malı götürüyor. İster istemez, götürülen mal ı görebilmek için bakışlarımı gösterdiği yöne çeviriyorum. Kim bunlar. Haşim Bey ve kız arkadaşı. Birden sinirlerim boşalıveriyor. Kahkahalarla gülmeye başlıyorum. Haşim Bey mi. Bey ha... Benim gülüşlerimi paylaşmıyor Esin, son derece ciddi. Evet, diyor. Diyarbakırlı. miymiş, ağa mıymış ne... Babası şeyh Birkaç adım gerilerinde duran, koyu renk takım elbiseli, okul ortamına hiç uymayan tipteki iki adamı gösteriyor. Bunlar da korumaları. Ne. Korumaları mı. Yeni bir gülme krizine giriyorum. Ne var ortada. Neyi koruyorlar. Haşim Beyi. Kim bilir belki arazi davaları, hatta kan davaları bile vardır. Düşmanı çok olur böylelerinin... Bilmezsin sen ağalık, beylik zor iştir. O da beyliğini memleketinde sürdürsün. Ne işi var burada. Öyle deme. Köyüm var, toprağım var diye kasılıp oturacağına, farklı bir meslek edinmeyi, okumayı yeğlemiş. Fena mı. Bana ne canım... diye omuz silkiyorum. Yanındaki kıza bak... Kim bilir kraliçeler gibi yaşatıyordur onu. nasıl, Kim bilir nasıl sahiplenip, altından zincirlerle sarmalıyor-dur kızcağızı, diye geçiriyorum içimden. Hiçbir ortak yanımız olmayan bu insanlarla ilgili yorumlarımızın yersizliği ortada. Haşim Beyi de güzel tutsağını da oracıkta zihnimden siliveriyorum. (Haşim Beyle aynı noktada buluşup, bambaşka bir dünyaya adım atmak için yalnızca, önümüzdeki iki yıllık zaman engelini aşmamız gerektiğini nereden bilebilirim ki.) Taksim'e bir iki, bir iki... Kulağımızın dibindeki ses, bizi yaşadığımız ana taşımaya yetiyor. içinde Ömer bu. Haydi kızlar toparlanın, diye bağırıyor. Sinemaya gidiyoruz. Elinde küçük bir belirlemeye çalışıyor. bloknot, gidecekleri İşte sınıfımızın Gezi ve Eğlenceden Sorumlu Devlet Bakanı geldi. diye gülüyor Esin. Uzatmayın, diyor Ömer. Gelecek misiniz, gelmeyecek misiniz onu söyleyin. Önden gidip biletleri alacağım ben... Esin hemen yerinden fırlıyor. Ben geliyorum. Sonra, biraz acır gibi bakıyor bana. Arif olmadan gidemeyeceğimi düşünüyor besbelli. Ama kendisi, Volkan'ın derste olduğunu, çıktığında onu arayacağını bile bile, bu öneriyi geri çevirmiyor. Ani bir kararla doğruluyorum. Beni de yaz Ömer. Ne zamandır böyle keyifli geçirmemiştim. Arif'siz, ama keyifli... saatler Filmin sürükleyiciliğinden mi, arkadaşlarımla bir şeyler paylaşmanın hoşluğundan mı yoksa nicedir takmadığım özgürlük kanatlarıyla uçuşa durmam mı etken bunda, bilemiyorum. Belki hepsinin karışımı belki de bir hesap sorma, tüm kısıtlamalara baş kaldırış, kısıtlayıcıya meydan okuma... Sorgulanma saatimi iple çekiyorum. Fazla bekletmiyor beni Arif. Solgun bir yüzle gelip karşıma oturuyor. Ve hemen konuya giriyor. Ne oldu bize. diyor sitemle. Aramızdaki şiirselliğin gitgide yok olduğunu görebiliyor musun. Demek ki farkındasın... Bu iyi işte. Paylaşımlarımızdan kaçıyorsun artık. En son ne zaman şiirleştik seninle. Şiirleşmek gibi söyleşmek, fıkralaşmak, gülüşmek de var yaşamın içinde, biliyor musun. Hayretle bakıyor yüzüme. Ve ben bunları da yaşamak istiyorum artık... Dudakları titriyor. Ağlayacak gibi. Hemen toparlanıveriyorum. Bak Arif, diyorum sesimi yumuşatarak. Seninle çok güzel şeyleri paylaştık. Ama farklı bir boyutta beraber olamayacağımızı hissediyorum. Biraz düşünürsen, sen de bana hak vereceksin. Yani, diyor titrek bir sesle. Bitti mi. Belki de hiç başlamamıştı... Böyle sürdürmeye çalışırsak, birbirimizi kırmamız kaçınılmaz olacak. İkimiz de çok yara alacağız bu durumdan. Oysa burada bırakırsak, arkadaşlığımızı ve dostluğumuzu sürdürme şansımız olabilir. Arkadaş çalışıyor. ve dost... diye gülümsemeye Beceremiyor. Öyle olsun bakalım... Yerinden kalkıp ivecen adımlarla yanımdan uzaklaşıyor. Benimle paylaşamadığı derin üzüntüyü, yüzünün kıvrımlarından dışarıya yansıtmayı kendine yediremiyor anlaşılan. Uzun süre kafes içinde yaşamını sürdürmüş, minik bir kuş... Kanatları işlevini yitirmiş. Ve... kafesin kapısı açılıveriyor. Kuş ürkek, kuş şaşkın... Değil uçmak, titreyen ayaklarıyla yürüyemiyor bile. Ama özgürlük, onun kanında var. Çarçabuk yeniyor ürkekliğini. Özlediği sonsuzluğa kanat çırpmaya başlıyor. Benim şu andaki durumum onunla özdeş. Önce, yeniden ayaklarımın üzerinde durmanın tadını çıkarıyorum. Ardından da, kana kana özgürlüğümü içmeye koyuluyorum. Tek başınalık, ne güzel bir ayrıcalıkmış meğer... Esin ve Volkan'la eskisi kadar sık beraber değiliz artık. Onların ikili, benim tek oluşum, ne kadar karşı çıkarlarsa çıksınlar, her an aralarında bulunmaktan alıkoyuyor beni. Şu anda yakın çevremde Sibel, Turan ve Ömer var. Sibel'ler Kadıköy yakasında oturuyorlar. Hafta içi bu tarafta, teyzesinde kalıyor Sibel. Ancak hafta sonlarını ailesiyle geçirebiliyor. Turan bizim neşe kaynağımız yaptığı esprilerle, anlattığı fıkralarla hepimizi gülmekten kırıp geçiriyor. Ömer ise gezmek, eğlenmek için gelmiş dünyaya sanki. Yerinde duramayan bir tip. Onun sayesinde, boş zamanlarımızda ne yaparız diye düşünmeye fırsat bile bulamıyoruz. Yeni yaşantımdan memnunum. Tek üzüntüm Arif. Uzaktan uzağa beni izlediğini biliyorum. Kömür gözlerinden bana doğru akan hüzün ezici, ağır bir yük gibi gelip oturuyor omuzlanma. Arkadaş ve dost kalalım, demiştik ya tek paylaşımımız olan şiirlerle sürdürmeye çalışıyor bu sözümüzü. Geçende, Ahmed Arifin Sevdan Beni şiirini el yazısıyla yazıp getirmiş. Terk etmedi sevdan beni Aç kaldım, susuz kaldım Hayın, karanlıktı gece Can garip, can suskun Can paramparça. I Ve ellerim kelepçede Tütünsüz, uykusuz kaldım Terk etmedi sevdan beni... Arif, Ahmed Arif değil, Arif diye imzalamış şiiri. Kendi duygularını bire bir ifade ettiği için. Çok sevdiğim bu şiiri, bir kez de Arifin el yazısıyla okuyorum. Ve bu sevdanın en kısa zamanda onu terk etmesi için duacı oluyorum. Üzücü bir durum belki ama, bu çırpınışların bendeki yansıması olmuyor. onun umduğu gibi Çünkü, şiiri Ahmed Ariften okuyorum artık, Ariften değil *** Baharın ılık yüzünü gösterdiği, tüm doğayla beraber içimizdeki coşkuyu da canlandırdığı ilk mayıs günleri... Ardı ardına girip çıktığımız vizeler, gitgide ağırlaşan laboratuvar çalışmalarıyla bizi kollarına çağıran, kucaklaşmaya can attığımız, yeşille mavinin arasında gidip geliyoruz. Bahar çayı düzenliyoruz arkadaşlar, diye müjdeliyor Ömer. Bizim sınıfın temsilcisi o ve Turan. Orkestra bulunması, salon düzeni, yiyecek ve içeceklerin saptanması... Zor bir iş üstlendikleri. Ama öyle keyifle koşturuyorlar ki... O günden beri Arif konuşmadık annemle. konusunda hiç Bahar çayı haberini verirken, Biliyor musun, o iş bitti... diyorum kısaca. Yüzünde belirgin bir rahatlamayla başını sallıyor. Çıkıp bir şeyler alalım üstüne, diyor, aldığı müjdenin ödülünü vermek istercesine. Çıkıyoruz. Uzun, annemi canından bezdiren bir alışveriş gününün sonunda siyah, evaze kısa bir etek ve kırmızı ipek bluzla eve dönüyoruz. Geçen dönemin başındaki tanışma çayının ardından, ikinci fakülte çayım bu. İlkinde kimseyi tanımıyordum. Bu kez eğlenmeyi, eğlendirmeyi bilen harika bir grubun içindeyim... İyi bir seçim yapmışız. Boy aynasındaki görüntüm, aldığımız giysilerin bana çok yakıştığını söylüyor. Omuzlarıma bıraktığım uzun kumral saçlarım, hafif makyajımla, çaya gitmeye hazırım artık... Bizim sınıf için iki uzun masa hazırlanmış. Turan, Sibel'le beni ilk masanın en önüne oturtuyor. Sibel'in teyzesinin kızı da gelmiş. Işıl. Lise son sınıfta, hoş bir kız. Ömer'le Turan görevli olduklarından, oturacak yerleri bile yok. Gün boyunca koşturup duracaklar. Salon yavaş yavaş doluyor. Sibel ve Işıl'la bir yandan gelenleri izleyip, bir yandan da tatlı bir sohbeti paylaşırken, Arif beliriveriyor karşımda. Hafif bir baş eğişiyle selamlıyor beni. Yakınımda bir yerleri gözüne kestirmeye çalışarak, yanındaki iki arkadaşıyla beraber tam çaprazıma yerleşiyor. Biraz huzursuzlanıyorum. Ama, Esin'le Volkan'ın gelip yanıma, Ariflerin karşısına oturması, zorunlu paylaşımları azaltacağı açısından, rahatlatıyor beni. Birazdan müzik başlıyor. Esin'le Volkan, yerinden ilk fırlayanlardan... Pistin bu kadar kısa sürede doluvermesi gerçekten şaşırtıcı. Bakışlarımı dans edenlerden masaya çevirdiğimde Arifin, gözleri bende, ayağa kalktığını görüyorum. Ağır adımlarla masanın çevresinde dolanıp karşımda duruyor. Dans edelim mi. Kısa süren şaşkınlığı üzerimden atıp kalkıyorum. Piste doğru yürüyoruz Arifle. Onunla ilk dansımız bu. Son olacağı da kesin. Yumuşak bir hareketle belimden tutuyor. Elimi tutan elinin titreyişini duyabiliyorum. Yüzü, son konuştuğumuz günkü gibi, sapsarı. Kömür gözlerine hüzün çökmüş. İçime dokunuyor bu hali. Ama ne yapabilirim ki. Dans boyunca hiç konuşmuyoruz. Onun, ağzını açacak gücü olmadığından benimse, onu gereksiz yere umutlandırmak istemememden. Müziğin susmasıyla, Oturalım mı. diyorum hemen. Hiçbir şey söylemeden götürüyor beni. yerime kadar Teşekkür ederim, diye fısıldıyor kulağıma. İşte o an, sınıfımıza ayrılan, iki masa dolusu insanın gözlerinin üzerimizde olduğunu görüyorum. Hepsi az çok biliyor aramızdaki beraberliği. Şimdi de, yeni bir başlangıç olabilir mi, sorusunun davranışlarımızda. yanıtını arıyorlar Oturur oturmaz, masaya sırtımı vererek, sandalyemi piste doğru çeviriyorum. Sibel'in yeğeni Işıl soru dolu gözlerle bana doğru eğiliyor. Neden hemen oturdunuz Piraye abla. Ne kadar hoş çocuk... Biraz üzüldü galiba. Yeniden başlayan müziğin sesinden yanıtımı duyuramayacağımı işaret ediyorum ve boş ver anlamına gelebilecek bir el hareketiyle geçiştiriyorum sorusunu. O sırada Turan geliyor. Kan ter içinde... Gene de beni unutmamış. Gel sana bir fıkra anlatayım da yüzün gülsün, diye elimden tutup piste sürüklüyor. Fıkra anlatmıyor ama, bir iki ince espriyle beni güldürmeyi başarıyor. Pist çok kalabalık. Bir iki dönüp oturmalı, diye düşünürken Ömer geliyor yanımıza. Haydi, işinin başına. Kapıda bekleniyorsun, diye Turan'a görevini hatırlatıp, beni kolumdan tutarak sahnenin gerisine doğru götürüyor. Gel, diyor. Adam başına düşen dans edilebilir alan çok azalmış burada... Orkestranın yürüyoruz. arkasındaki İşte istediğimiz şimdi, bölüme gibi doğru kurtlarımızı dökebiliriz, diye gülüyor Ömer. Önce, belimden kavrayarak, müziğe ayak uydurmaya çalışıyor. Sonra da, asıl yapmak istediği bu değilmiş gibi, beni kendinden hafifçe uzaklaştırıp, dikkatle yüzüme bakıyor. Ne istiyordu Arif. O da görmüş demek. Beklemediğim bu sorunun karşısında biraz şaşkın, Hiçbir şey, diyorum. Dans ettik işte... Kısa bir duraksamanın ardından, İstersen yanıt verme, ama bir şey soracağım, diyor. Neden ayrıldınız siz. İçinde bulunduğumuz durumun bu tür bir konuşmaya hiç de uygun olmadığını bilsem de, yanıt vermem gerektiğini düşünüyorum. Zaten bir şey yoktu ki aramızda. Yapma, der gibi bakıyor yüzüme. Başlamadan bitti yani, diyorum. Sonra da içimdeki ezinç-le, Başlamak üzereyken, diye düzeltiyorum. Neden. O biraz fazla ciddiye aldı bu işi galiba, diye mırıldanıyorum. Benim düşündüğüm, zengin paylaşımlı bir arkadaşlıktı yalnızca. Yani, işin renginin değişmeye yüz tutması hoşuna gitmedi... Öyle de denilebilir. Beni aşan boyutta, böyle bir beraberlik için henüz çok erken. Dışardan ama. bakılınca, iyi görünüyordunuz Olabilir. İleriye dönük önerileri olduğunu sezinlediğimde, işin büyüsü bozuluverdi. Ömer'le yakın arkadaşız. Ama, daha önce bu kadar açık yüreklilikle içimi kimselere dökmemişken, şimdi tüm gizlerimi onun önüne sermemi neye bağlayacağımı bilemiyorum. Birden neşeleniveriyor Ömer. Desene, üçüncü şahıslara duyuru yapmak gerek. Kızımıza ciddi önerilerle gelinmeyecek... Aşkından ölünse de, aradaki romantizmi bozacak adımlar asla atılmayacak... İlişkiler platonik sınırlarda seyredecek. Aman ha... Dalga geçme Ömer, diye sızlanıyorum. Aslında, onun bu yüzünü seviyorum ben. Hiç ciddileşmesin. En duyarlı konularda bile, her şeyi, işte böyle hafife alsın. Dansımızı sürdürürken, bulunduğumuz bu özel yerde yalnız olmadığımızı ayrılmıyorum. Bizimle beraber dans eden bir çift daha var. Ne zaman geldiklerini, ne zaman dansa başladıklarını fark etmediğim, loş ışığın altında sarmaş dolaş bir çift... Ömer, merak ettiklerini öğrenmenin verdiği rahatlıkla geriye dönüyor. Merhaba Haşim ağabey, diyor. Biz, bu çayı hazırlayan emekçilerin, böyle özel bir mekânda dans etmeye hakkı olmalı öyle değil mi. Evet, Haşim Bey bu. Yanındaki de Esin'le beraber, otoparkta gördüğümüz kız arkadaşı. Başını sallayarak Ömer'i onaylıyor Haşim Bey. O arada, garip bir şey dikkatimi çekiyor. Gözleri üzerime dikili Haşim Beyin. Tepeden tırnağa inceliyor beni. Ya da bana öyle geliyor. Ömer'in kız arkadaşı olduğumu düşünüyor belki de. Ondan böyle dikkatli bakıyor... Ömer bizi tanıştırmaya gerek bile duymuyor. Kendini müziğe kaptırmış, dansımızı güzelleştirme çabasında. Nereden tanıyorsun soruyorum. Haşim Beyi. diye Kim tanımaz ki onu. Baksana, sen bile onun 'bey' olduğunu biliyorsun. Başımı kaldırıp o tarafa bakacak oluyorum... Haşim Beyin bakışları da bizden yana yoğunlaştığından, gözlerimiz buluşuveriyor. Hafifçe başımı çevirerek, bu rastlantısal buluşmayı oracıkta kesiyorum. Üçüncü sınıfta Haşim ağabey, diyor Ömer. Ama bizden de kendi sınıfındaki arkadaşlarından da çok büyük görünüyor. Evet... Tıp Fakültesi'nin üçüncü sınıfından buraya geçiş yapmış. Hepimizin hem ağabeyi hem de ağası, beyi o... Aranızdaki yakınlık nereden kaynaklanıyor. Öğrenci birliğinden. Ortak çalışmalarımız oldu. Bu çayı hazırlarken bile beraber terledik onunla. Bu kadar Haşim Bey sohbeti yetiyor bana. Ömer de zeminini kendi hazırladığı Arif sohbetinin yeterliliğine inanmış olacak ki, dansımızı sonlandırıp orkestranın ön kısmına, salona geçiyoruz. Ben masadaki yerime dönüyorum, Ömer de yiyecek içecek bölümündeki görevinin başına. Yerime oturmamla Arifin, hakkı olmadığını bildiği halde, başkalarıyla dans edişimin hesabını soran, yakıcı bakışlarıyla sarmalanıyorum. Bundan etkilendiğimi söyleyemem. Çünkü ben, sahnenin gerisinde rastlantı sonucu benimkilerle buluşuveren, hiç tanımadığım o gözlerdeki gizin etkisindeyim hâlâ. Çözmeye, üzerinde kafa yormaya hiç niyetim olmasa da. Birinci sınıfın günleri... bitişini müjdeleyen ilkyaz Hava sıcaklığının iyiden iyiye artmasıyla ters orantılı olarak, yitmeye yüz tutan çalışma gücümüzün son kırıntılarıyla yılsonu sınavlarına girip çıkıyoruz. Teorik derslerimin yanı sıra klinik notlarımın da yüksek oluşu babamı sevindiriyor. Açıkça dile getirmese de deneyimli, mesleğine âşık bir diş doktorunun kızına da bu yakışır, diye düşündüğünü tahmin edebiliyorum. Protez sınavından çıktığımız gün, bahçede kutlama yapıyoruz. Yeşillikler üzerine, elimizde buz gibi içeceklerimiz, başlamak üzere olan tatili karşılıyoruz bir bakıma. Yazın da bir şeyler yapalım, diyor Ömer. Gezi ve eğlence düzenleme görevini yazın da sürdürmeyi düşünüyor anlaşılan. Beni saymayın, diyorum. Yaz boyunca Çınarcık'tayım. Yüzünde belli belirsiz bir gölge dolaşıyor Ömer'in. Ben buradayım, diyor Sibel. Varlığım Piraye'nin yerini tutar mı bilmem ama... Onun, biraz da sitem kokan bu sözleri yanıtsız kalıyor. Sen de arada bir İstanbul'a gelirsin herhalde, diyor Turan. Programlarımızı sana göre ayarlarız. Sanmam, diyorum, yorucu bir ders yılının ardından güneşin, denizin, kumların özlemini tüm hücrelerimde duyumsayarak. Anlaşıldı, diyor Ömer. Prensesten hayır yok bize. Kim bilir, kimler bekliyordur onu Çınarcık'ta... Doğru, diye gülüyorum. Çok bekleyenim var. Yıllardır gide gele, akraba gibi olduk hepsiyle. Bizim de aynı yakınlık derecesine ulaşmamız için onca yıl gerekiyorsa yandık. Bu imalı konuşmalar beni etkilemekten çok uzak. Benim dışımdaki grup arkadaşlarımın, tatilde buluşmak, bir şeyleri paylaşmak için getirdikleri önerileri dinlemiyorum bile. Bir an önce eve koşup yazlık bavulumu hazırlamanın sabırsızlığı içindeyim. *** Çınarcık... Yıllar önce babamın arsasını alıp, sonra da üzerine iki katlı küçük bir villa kondurarak annemle beraber özenle döşeyip, bize yazlık bir yuva olarak sundukları Yazköşkü'müz... Önceleri adı bu değildi. Daha doğrusu bir adı yoktu. Ortaokulu bitirdiğim yıl, Yazköşkü'müze ne zaman gidiyoruz. diye sormuştum babama. Çok hoşuna gitmişti. O günden sonra da yazköşkü olarak kaldı dilimizde. Yapacak çok işim var. Öncelikle, geride bıraktığım ders yılının kitap, defter ve notlarını elden geçiriyorum. İşlevini tamamlayanlarla gelecek dönemlerde tekrar okunacak derslere ait olanları ayırıyorum. Sıra Çınarcık'a götüreceklerimi hazırlamaya gelince, işim zorlaşıyor. Bir yanda, okulun tatil olduğu gün kendimi ödüllendirmek için aldığım yığınla kitap romanlar, şiirler, öyküler diğer yanda hangisini götürüp hangisini bırakacağıma karar veremediğim giysilerim... Sonunda kocaman bir bavulla iki el çantasını odamın kapısına çıkarıyorum. Piraye'nin tüm mal varlığı, diye gülüyor babam. Annem onun kadar keyifli değil. Babamla benim yazlık sevincimizi aynı derecede paylaşmadığı kesin. Yıllardır aynı şeyleri yineler durur. Çınarcık benim için tatil yeri değil. İki ev arasında mekik dokumanın adına tatil denirse... Aslında haklı. Babamın, kendi yarattığı sayılı günler dışında belirli bir tatili yok. Muayenehane de kışlık evimiz de yaz boyunca açık kalıyor. Babam pazartesi ve salı günleri şehirde. Salı akşamı Çınarcık'a geliyor. Çarşamba, hafta ortası tatil günü. Perşembe sabahı tekrar işbaşı. Cuma akşamı hafta sonu tatili başlıyor. Pazartesi sabahı, yeniden, ver elini İstanbul... Annem de arada bir şehre gitmek, evi toparlamak, kirlenenleri yıkamak, babama orada kalacağı günler için yiyecek bir şeyler hazırlamak zorunda. Onun yazla beraber yoğunlaşan işlerini hafifletmek bize düşüyor haliyle. Ablamla bana... *** Feribot çok kalabalık. Yağmurlu, karlı, sisli bir İstanbul kışını geride bırakmış, bir an önce maviyle yeşilin kucaklaştığı tatil yörelerine kavuşmak için sabırsızlanan yazlıkçılar... Yalova'yı Çınarcık'a bağlayan yolun her karışı ezberimde. Ne çok özlemişim buraları... Yazköşkü'müzün kapısında Nuri ağabeyle Aysel abla karşılıyorlar bizi. Bekçimiz ve karısı. Evi temizledim, diyor anneme Aysel abla. Pırıl pırıl yaptım her yanı. Mis gibi hanımeli kokusunu içimize çekerek, iki yanında renk renk çiçeklerin boy verdiği parke yolu adımlayıp evimize ulaşıyoruz. Bavulumu kaptığım gibi doğruca üst kata, odama çıkıyorum. Her şey bıraktığım gibi. Hemen balkon kapısına yöneliyorum. Göz alabildiğine uzanan mavilikle buluşmak için... Denizle göz göze, ayrı geçirdiğimiz zamanın acısını çıkarıyoruz. Eşyalarımı yerleştirmem gerekiyor. Ama her yanımı saran o tatlı tembelliğe yenik düşüyorum. Benden ilgi bekleyen tüm işleri sabaha erteleyerek, aylardır rahatını özlediğim yatağımın uyuyakalıyorum. üzerine kıvrılıp *** Cuma akşamı, babamla beraber ablamlar da geliyorlar. Ahmet eniştem hafta sonunu bizimle geçirip pazartesi sabahı işinin başına dönecek. Çocuklar ve ablam ise yaz boyunca bizimle olacaklar. Zavallı ablam. Acıyorum ona. Evliliğinin tek kazanımı çocukları. Bu gelişi, görünürde yaz tatili amaçlı olsa da iki aylık bir kaçış, gizleniş aslında... Eniştem de ablam da araya girecek ayrılık günlerinden şikâyetçi görünmüyorlar. Tam tersine, beraber olacağımız şu iki günün bile çarçabuk geçmesini ister gibiler. Eniştem İstanbul'a, etkisinden bir türlü kurtulamadığı hızlı gençlik günlerini yeniden yaşamaya koşacak. Ablamsa, evlilik öncesinin Hatice'si kimliğiyle aramızda dolanıp duracak. Göksel 'le Gökçe olmasa, onları bir arada tutacak hiçbir ortak noktaları yok. Sergiledikleri bu olumsuz tablo, evliliği bir kâbus olarak algılamama yol açmıyor neyse ki. Çünkü önümde annem ve babam gibi ideal bir örnek var. Onların, bunca yılın ardından, birbirlerine sıcacık davranışları, yapaylıktan uzak bir sevgi yumağı oluşturmaları ablamla eniştemin ite kaka yürütmeye çabaladıkları evliliklerini, benim gözümde temize çıkarmaya çalışıyor sanki. Ablama, böyle sevgisiz bir ilişkiyi bitirmeyi düşünüp düşünmediğini soramıyorum bile. Kendimi onun yerine koyduğumda, bu tür bir evliliğe asla kazanamayacağımı, onun yaşadıklarına değil bir gün, bir saniye bile dayanamayacağımı hissedebiliyorum. Benzer olumsuzluklar beni de bulursa, hiç bocalamadan özgürlüğe koşacağım kuşkusuz. Ne var ki, beynimde filizlenen eylem teorilerinin, uygulamada nasıl sonuç verebileceği konusunda, hiçbir fikrim yok henüz... *** Piraye... annem. Telefon sana, diye sesleniyor halinde tavernaya Sibel. Cuma akşamı grup gidilecekmiş. sevineceklermiş. Ben de katılırsam Aynı sevinci paylaşamayacağımı sezdirmemeye çalışarak Biraz rahat bırakın beni, diyeceğime, Çok isterdim... Ama zor, gibi kaçamak sözcüklerin arkasına gizleniyorum. Burada geçirdiğim keyifli günlerin dinginliğini kimse bozmamalı. Kabul ediyorum birbirinin aynı, bir öncekinden farklı olmayan günler... Ama hoşuma gidiyor bu tekdüzelik. Her şeyi, herkesi unutmuş ve unutulmuş olmak işime geliyor belki de. Kahvaltının ardından, annemle ve ablamla baş başa kahve içtiğimiz dakikalar, paylaşımımızın en güçlü olduğu zaman dilimi. Ablam, canı isterse, falımıza bakıyor istemezse, Havamda değilim, diye naz yapıyor. Sonra hep beraber ya da annemi mutfakta, yemeklerle boğuşurken bırakıp denize iniyoruz. Göksel'le Gökçe'ye kumdan evler yaparak, oyunlar oynayarak, onlarla ilgilenme görevimi yerine getirdiğime inandığımda, kendimi denizin serin sularına atıveriyorum. İşte benim, özgürlüğümü doyasıya yaşadığım, doyumsuz saatler... Evet, abartmıyorum saatlerce kalıyorum denizin koynunda. Kimselerin bilmediği bir dilde söyleşiyoruz onunla... Şiirler okuyorum suların kanatlarına, şiirler alıyorum onun yüreğinden. Bildiği ve yaşadığı tüm denizkızı öykülerini anlatmasını istiyorum ondan. Yumuşacık kulaçlarla kucaklıyorum biricik dostumu. Asla karşılıksız bırakmıyor beni... Beden bedene, sonsuz bir aşkla bütünleşiyoruz. Öğleden sonra, ablam çocukları alıp odasına çekildiğinde, yeniden kapanıyorum kendi dünyama. Evin karmaşasının durulduğu, aradığım sessizlikle ancak buluşabildiğim bu saatleri, uykunun bencil kollarına teslim edemem. Bahçedeki hamağa uzanıp, evimiz eski cıvıltısına uyanıncaya kadar kitap okuyorum. Akşamüzeri çaya konuklarımız geliyor ya da annemle ablam komşu yazlıklara konuk oluyorlar. Ben pek gitmiyorum. Beraber büyüdüğümüz yaz arkadaşlarımla beraber olmayı yeğliyorum. Buluşma noktamız Çardak. Denize karşı, ağaçlar arasında, yeşille kucaklaşmış bir açık hava kahvesi. Ayrı kaldığımız kış aylarının acısını çıkarırcasına, bol bol sohbet ediyoruz müzik dinliyoruz, tavla oynuyoruz. Akşamın geceye dönüştüğü saatler, gene bana ait. Odamda, kendimle baş başa, yazılarımla buluşuyorum. Son günlerde tutkunu olduğum, yeni uğraşım bu... Kendi kurguladığım senaryodaki kişilerle özdeşleşip, tek izleyicisinin ben olduğum oyunlar sergilemenin ötesinde, yaşadıklarımı satırlara döküyorum artık. Ortaya çıkan öyküler, amatör yazar ruhumu okşamaktan ileri gitmese de beni rahatlatıyor. Annem ve ablam, gözlerinin önünde sahnelenen oyunlardan habersiz, rolüne paralel olarak durmadan değişim gösteren bir Piraye görmekten ne kadar hoşnutlar bilemiyorum ama, kendi siyah-beyaz dünyalarının içinde onlara farklı renkler sunan bir oyuncunun varlığı hiç de fena bir şey olmasa gerek... Yazarı ve okuru aynı kişi olan öykülerimi dosyaya yerleştirip yatmaya hazırlandığımda gece yarısını çoktan geçmiş oluyor. Hafta sonları, babamla Ahmet eniştenin gelişi, belirgin bir hareketliliğe kavuşturuyor evimizi. Pazar günleri mutfak babamın. Gerçek bir kebap ustası o. Etleri özenle kesip bin bir türlü baharatla terbiyelemesini, her seferinde ilk kez görüyormuşçasına ilgiyle ve hevesle izliyorum. Mangalı yakmak, eniştemin görevi. Hafta sonu burada bulunma zorunluluğunun, onca tek hoş yanı belki de bu kebap faslı... Çimlerin üzerindeki masanın çevresinde yerlerimizi aldığımızda, kebap servisini elleriyle yapıyor babam. Her şeyi olmasa da damaklarımızdaki tadın zevkini hep beraber paylaşıyoruz. Ablamla eniştemin birbirlerinden uzak durma çabalan, ortamın yarattığı rastlantısal yakınlıklardan bile kaçınmaları fark edilmeyecek gibi değil. Ablamın, iç sıkıntısının zirveye çıktığı zamanlarda ister istemez dışa vurduğu, anlatmak zorunda kaldığı dertlerinin, buzdağının görünürdeki kısmı olduğunu tahmin edebiliyorum. Bizim gördüğümüz, yalnızca bir patlama... Ne kadarını tanıyoruz onların. Bu kez, pazartesi sabahı babamla eniştemi İstanbul'a yolcu ettikten sonra, giz dolu kalın perdeyi aralar gibi oluyor ablam. Hatırlıyor musun Piraye evlenmeden önce ben de tıpkı senin gibiydim. Bu yazlık, bu deniz gökyüzü, yeryüzü... Her şey öylesine farlıydı ki. Senin kadar olmasa da bayılırdım yüzmeye... Şimdi, ayağımı suya değdirmeye üşeniyorum. Her yaz başı koşa koşa geldiğim Yazköşü'nü özleyecek halim bile kalmadı. Çocuklar için işte... Karşımda içi kurumuş hiç değilse dışını yeşil tutmaya, bedeninde oluşan derin boşluğa karşın ayakta kalmaya çabalayan, yüzlerce yıllık bir ağaç var sanki. Bir sigara yakıp dumanını içine çekiyor ablam. Neden anlatıyorum bunları, biliyor musun. Bu günlerinin değerini bil diye. Ama, yazgın benimkine benzeyecek diye bir şey yok tabii. Umarım senin evliliğin benimkinden farklı olur. Sözlerine en ufacık bir yorum ya da yanıt hakkı tanımadan, yerinden kalkıyor. Çocuklara bakayım ben, diye gülümsemeye çabalıyor. Nicedir sesleri çıkmıyor... Omuzları çökmüş, yaşından en az on yıl ileride görünen bu sevgili bedenin ardından buruk, isyanla dolu, umarsız öylece bakakalıyorum. Gözlerimin önünde cıvıl cıvıl bir genç kız canlanıyor. Yaklaşık sekiz, on yıl öncesinin Hatice'si... Aradaki fark ürkütücü. Onu bu hale getiren insana mı yoksa yazgıya mı isyan edeceğimi kestiremiyorum. *** Piraye. Telefon... Merdivenlerden hızla inerken, arayanın Çınarcık'tan bir arkadaşım değil de Sibel olduğunu düşünüyorum nedense. Ahizeden gelen ses beni yanıltmıyor İstanbul'dan. Ama Sibel değil Ömer. Merhaba prenses, diyor o bildik neşeli sesiyle. Keyifler nasıl. İyi. Ya sen. Her şey yolundadır umarım. Ne olsun, İstanbul'larda sürünüyoruz işte... Ee, diyorum, asıl söyleyeceğini duymanın sabırsızlığıyla. Bu telefonunu neye borçluyum. Bak, bu kez bizi atlatmaya kalkma, diye başlıyor. Pazartesi günü İstanbul'dasın. Akşam, önce yemeğe, sonra da açık hava tiyatrosuna gideceğiz. Tamam mı. Çok isterdim... Ama... diye geveliyorum. Ablamlar burada. Onları bırakıp gelemem. Bahane ararsan bulursun tabii, diyor sertçe. Herkes geliyor, bir sen yoksun. Aranızda olduğumu düşünün... Kesinlikle gelemem Ömer. Direnişimi kırmanın güçlüğü karşısında bir an duraklıyor. Sen gelmezsen, ben gelirim ona göre... Şaşırıyorum. Sen mi. diye gülüyorum. Gel. Kapımız herkese, hele senin gibi can bir arkadaşa her zaman açıktır. Gerçekleşmeyeceğine emin olduğum davet sözcüklerini sıralamak hiç de zor olmuyor. Ömer... Deliliği tutar da kalkar gelir mi. Hiç sanmam. *** Uzun bir yüzme maratonunun ardından, denizle evimizin arasında köprü oluşturan beton iskelenin ucuna serdiğim hasırın üzerinde, su damlacıklarının kururken tenimde bıraktıkları tuzdan şekilleri izleyerek güneşleniyorum. Piraye abla. Piraye abla... Nihat bu. Bekçimizin oğlu. Soluk soluğa yanıma geliyor. Piraye abla, konuğunuz varmış. Hemen gelsin, dedi annen. Gönülsüzce toparlanıyorum. Havlumu koluma atıp iskele boyunca ağır adımlarla yürümeye başlıyorum. Komşulardan biri gelmiş olmalı. Kahveyi en iyi kim pişirir. Piraye. Neyse, benden beklenen küçücük Bir hizmet için hoşnutsuzluk göstermek yakışmaz bana. Salonu balkondan ayıran sürgülü kapıyı açmamla şaşkınlıktan donakalmam bir oluyor. Gelen Ömer. Nerelerdesin kızım. Arkadaşın nicedir seni bekliyor, diyen annemi duymuyorum bile. Çıplaklığımı, ıslaklığımı unutup, gerçekten de özlemiş olduğumu o an ayrımsadığım Ömer'e sarılıveriyorum. Sonra aynı hızla geri çekilip, elimdeki havluyla garip bir örtünme çabasına giriyorum. Gözlerinin içine kadar gülüyor Ömer. Tepeden tırnağa süzüyor beni. İyice sarınıyorum havluma. Plajda özgürce sergilemekten çekinmediğim bedenimin Ömer'ce görülmesinden huzursuzum nedense. Güçlükle toparlanıp, Hoş geldin, diyorum. Hoş geldim, diye elimi elinde tutuyor uzun süre. Dışarda görsem tanımazdım. Ne kadar yanmışsın... Evet, diye gülüyor ablam. Kara kız oldu Piraye'miz. Giyinip geleyim ben, diye merdivenlere koşuyorum. Doğru duşun altına... Şaşılacak
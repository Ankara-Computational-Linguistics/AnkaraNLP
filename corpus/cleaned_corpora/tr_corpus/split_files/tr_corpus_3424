bir yazar. Arayışlar adlı kitabında da erkek hegemonyasından kurtulmuş, özgür bir kadının bir daha oraya dönemeyişinden bahsediyor. Fakat bence anlatılan, bir kadının arafı, ne oraya geri dönebilmesi ne de kendini gerçekleştirebilmesi. Bazı cümleler üzerine neredeyse saatlerce düşündüm. Adeta bilinçaltımın benden habersiz barındırdığı fikirleri okuyor gibiydim. Adine’in gerçekten âşık olduğunu tam bilemeyeceğini söylemesi benim de düşündüğüm, okuduğumda anlam verebildiğim fakat belki cesaretsizlikten belki bihaber oluşumdan dillendiremediğim bir cümleydi (22). Öyle sarsıcıydı ki psikanalitik çözümlemeleri, tam her şey kontrolüm altında dediğim bir zamanda bir tokat gibi bilinçaltımı hatırlatıyordu. “Bilinçle kavradığımız ve yaptığımız şeylerin, bireysel gelişimimizle hiçbir ilgisi olmayan gizli kalmış duyusal izlenimlere kıyasla hayatımız üzerindeki etkisi ne kadar az.”(2) Belki çocukluğumuzda kendi annemizin ve etrafımızdaki diğer kadınların erkeklere boyun eğişlerinden öğrenmişizdir farkına varmadan kadın olmanın susmak demek olduğunu. Tıpkı Adine’nin, bebekken, ebesinin eşinin ona şiddet uygulamasına verdiği mazoşist tepkiyi hatırlaması gibi. Bir kadın neden erkeğin altında olmalıdır? Orada kalmazsa ne olur? Toplumun temeli olan aile kavramı mı çöker? Takiben toplum mu çöker? Erkek neden altında ezdiği kadın sebebiyle varolmayı seçer? Eğer seçmezse o da mı toplumu çöküşe sürekler? Erkek de kadın kadar çaresizdir belki de. O da ezici olmaya mahkumdur. Tıpkı kadının ezilen olduğu gibi. Toplumsal değerler erkeğin tepesinde ona ezici ve güçlü olması gerektiğini söylüyor. Ona ideal maskülen bir erkek tipi gösteriyor. Bu ideal ile alakası olmayan erkekler örneğin gey erkekler mizah kültürünün bir parçası hâline getiriliyor. Daha genel söylemek gerekirse, ötekileştiriliyor. Erkek ideal olamadığından duyduğu kaygı ve öfkeyle, bireyleri aşağılama davranışına itiliyor. Kadınınkiyle kıyaslandığında erkeklerin çaresizliği daha kötü bir durumdadır belki de çünkü en azından kadınına uygulanan baskı daha büyük bir kesim tarafından konuşulabiliyor. Ancak erkeğin mütemadiyen tepesindeki o ulaşmaya çalıştığı ideal tip çok küçük bir kesim tarafından eleştiriliyor ve tartışılıyor. Benno’nun çaresizce Adine’e yalvarışı, aslında Benno’nun bu tutsaklıktan özgürleşmesi olarak da okunabilir. Adine’in kendini gerçekleştirdiğini iddia etmesine karşın Benno’ya onu istemediğini söyleyememesi de bir nevi kendini gerçekleştirememe hâli değil midir? Bu çok trajik, sarkastik bir durumdu bence. Kendini bir kadın olarak var etmiş ve kendi ayaklarının üzerinde durabilen sanatçı bir kadının, kendisini zamanında ezmiş ve baskılamış bir erkeği reddederken başvurduğu yol karakterin kendiyle çelişmesiydi bence. “Ona gerçeği asla, ama asla olduğu gibi söyleyemem! Onun beni artık istememesinden, sevmemesindense ben onun gözünde küçük düşerim, alçalarım daha iyi! Tanrım beni yerin dibine sok ne olur, onun ayağının dibindeki toza çevir.” (59) Adine, gençliğiyle özdeştirdiği cahilliyle geçmişte sevmiş olduğu erkeğin sevgisini kaybetmemek için başka biriyle seks yaptığını ve bekaretini kaybettiğini söyler. Neden yapar bunu? Karşısındaki erkek zaten yoktur ki artık. Geçmişe gömülmüş bir silüet değil midir? Ancak nedense karşısındaki erkeğin sevgisi ve ilgisi onun için önemlidir. Bu bencilce bir davranıştan ziyade büyük bir tutarsızlıktı. Kendisine duyulan alâka ile kendini gerçekleştirmek, kendini gerçekleştirmek midir? Bilmiyorum. Ben sanırım birçok insanın aksine kitapta kendini –erkek egemenliğine karşı da-gerçekleştirmiş bir kadındansa, denemesine ve yaklaşmasına rağmen gerçekleştirmeyi başaramamış bir kadın görüyorum. Kitabın arkasındaki açıklama yazısında Adine karakteriyle yazarın benzerliğine göndermeler var. Tuhaf çünkü Lou kendini gerçekleştirmiş bir kadın olarak algılanıyor tıpkı Adine gibi. Fakat bu benim kafamda ebedi bir soru işareti olarak kalacak sanırım. Tıpkı özne ben olduğumda da kendini gerçekleştirme mevzusundan emin olamayışım gibi. Ve bu beni korkutuyor. Üstelik Lou Salomé’nin böyle bir hikâye yazması beni gerçekten korkutuyor. Arayışların sonundaki korkunçluklardan yalnızca biri… KAYNAKÇA Andreas-Salomé, Lou. Arayışlar. İstanbul: İş Bankası Yayınları, 2017. Baskı Ali Murat Soysaraç Bir Erdem Olarak Sakinlik Günümüzde yaşadığımız şehir hayatının koşuşturmacası pek çok kişinin pek de gönüllü olmadan kabul ettiği bir kısmı modernleşmenin. Günlük yaşamlarımız gün geçtikçe hızlanıyor ve bunun sonucunda pek çok kişi belki birkaç on yıl önce doğmuş olsalar olacaklarından çok daha sinirli, mutsuz ve gergin. Durmaksızın hareket, eylem ve planlama gerektiren bir yaşam tarzının, üretkenliğe ne kadar faydası olduğu tartışmaya açık ama benim asıl üstünde durmak istediğim hararetli ve telaşlı hal ve durumlardan ziyade, onların tam tersi, sakinlik. Hiç kuşkusuz hızlı ve “modern” bir hayat tarzı sakinliği üstünde düşünülmeye değmeyen, gereksiz ve hatta zararlı bir kavram olarak gösterebilir. Peki, sakinliği sadece hiçbir şeyden ve hiçbir şey yapmamaktan fazlası olarak görmek, onun sağlayabileceği faydaları görmek mümkün mü? Sakinliğin tembellikle bir tutulabileceği durumlar olsa da, aslında sükûnet, pek çok olaya verilebilecek olumlu bir ilk tepkidir. Fazla acele edip sonradan hata yapmak ya da sonradan pişman olunacak bir şey söylemek biraz da hızlı bir hayatın getirdiği her şeye anında tepki verme ihtiyacının getirdiği sorunlar. Öte yandan, sakinlik ve dinginlikle, çabuk sonuç elde etmeye çalışırken ortaya çıkacak sorunları çözmekle uğraşmaya gerek kalmaz. Hiçbir şey yapmıyormuş gibi görünmek, düşünmek ve kafanı toplamak için zaman harcamamaktan daha iyidir. Sakin Olmak, Wilhelm Schmid tarafından kaleme alınmış bir kitap ve adı üstünde insanlara nasıl sükûnete duydukları ihtiyacı tatmin edebileceklerini anlatan bir nevi rehber olarak yazıldığı gibi, bu konuda ipuçları verirken sakin olmanın, özellikle günümüzde, kulağa geldiği kadar kolay olmadığına da dikkat çekiyor. Gerçekten de insanın sakinleşmek için işlerini alelacele bitirip kalan zamanı yaşamla barışmaya harcamak işe yarayan bir yöntem değil. Olayları metanetle karşılamak, kendi çalışma hızını düzenleyip yavaşlatabilmek ve belki de en önemlisi, sessizlikten zevk alabilmek; bunlar aslında insanın kişiliğine katması gereken yanlar, bir nevi hayat şekli. Hayatı dengeli biçimde yaşamak, basit şeylere karşı şükran duyabilmek ve dünyayı daha geniş bir çerçeveden görebilmek hızla değil, yavaş yaşayarak yapılabilecek şeyler. Bunlar daha ziyade hayat felsefesi ve erdemle ilişkilendirilen kısımlar ama sakinlik bundan ibaret değil. Bu belki de çoğu insanın belli bir yaşı geçtikleri zaman fark ettikleri bir şey ama sakin olmak pekâlâ huzurlu ve sessiz olmanın ötesinde zevk verici de olabilir. Kendini bir yere yetişmek zorunda hissetmemenin rahatlığı bir yana, zamanın geçmesini rahatsız edici bir şey olarak görmemek, o an yapılan işin tadını çıkartabilmeyi sağlayabilir. Belli bir yaşı geçtiklerinde, demişken, sükûnetin yaşlılıkla özdeşleştirilmesi, belki de hayatı sakince karşılamanın ancak zamanla ve deneyim kazandıkça elde edilebilecek bir yetenek olduğunu gösteriyordur. Sonuçta yaşlılıkta sadece tecrübe değil, insanın etkin bir biçimde tepki veremeyeceği olaylar da artar: İhtiyarlamanın vücutta ve zihinde meydana getirdiği kaçınılmaz yıpranmalar, yakınların ölümleri, ister istemez yalnızlaşma. Karşı koymanın düzeltmeyeceği durumlarda bu kadar sık kalmak, herhalde yaşlıların artık olanlara şiddetli tepkiler vermenin beyhudeliğini gösteriyordur. Yani, belli bir yaşı geçtikten sonra sükûnet, belki de biraz zorunluluktan. Bu kötü bir şey de değil, yaşlılığı bir hastalık olarak görenlere rağmen. Tam tersi, aslında hayatı tüm yanlarıyla kucaklayabilme yeteneği kazanma. Göründüğü üzere sakin olmak, etrafta olup bitenlerden bihaber olmak ya da olanlarla uğraşmak istememek değil. Aksine, ancak çevresinin farkında olup, hayatla, kendisiyle ve hayattaki yeriyle ilgili bilgisi ve güveni tam olanlar, kendilerini korkusuzca izleyici çerçevesine geçirebilirler veya “olayların akışına bırakabilirler.” Ecem MARMARA KENDİMDE KAYBOLMAK Ben kimim? Benim kim olduğumu ne belirler? Benim kim olduğumu belirleyen bu şeyler nereden gelir? Kim getirir? Ben de bu soruların içinde boğulur giderim. Bu soruların cevabını bulmanın yolları nelerdir ? Cevabını bulmak şart mıdır peki? Değil midir? Bak kayboldum yine benliğimin içinde... Hepimiz sorgulamaz mıyız bazen gerçekten kim olduğumuzu? Çoğumuz merak etmişizdir bunun cevabını. Kimliğimizin nereden geldiğini, nasıl oluştuğunu düşünmüşüzdür. Kimlik; Toplumsal bir varlık olarak insanın nasıl bir kimse olduğunu gösteren belirti, nitelik ve özelliklerin bütünüdür...güya. Ben sevmem böyle tanımlar yapmayı, ne demek istediğimi anlayasınız diye söylüyorum. Kim olduğumuz sözlükte yazıldığı gibi değildir aslında, kimliğimiz bir sürü etkenden etkilenerek oluşur. Bu etkenlerin en önemlisi de gelenekler ve ailedir. Kendinizi bir düşünün, şu hayatta kendinizle ilgili ne karar verirseniz verin, çoğunlukla bu etkenlerden etkilenmişsinizdir. Eğer etkilenmediğinizi düşünüyorsanız, siz de bu geleneklerin ve ailenizin sizi etkilemesine başkaldıran insanlar arasındasınızdır demektir. Ayşe Sarısayın da “Ansızın Günbatımı” adlı yapıtında odak figür üzerinden bu konuya değiniyor. Odak figür, toplumun bazı değerlerini aşmaya çalışarak kendi olma mücadelesi veriyor. Kendi olmaya çalışırken yaşadığı zorluklar anlatılıyor. Peki kendi olmaya çalışmak neden bu kadar önemli? Benliğimizi sorgularken bu soruların içinde kaybolmak böyledir işte. İnsan kendini o kadar kaptırır ki asıl benliğini bulmak için, sonunda kendi kişiliğinden bambaşka bir insan oluverir. Geleneklerden ve ailenin etkisinden etkilenmemeye çalışırken, tam tersine, başka bir insana dönüşür. Ben işte buna kendi içinde kaybolmak derim. Kendini farklı olmaya öyle bir kaptırmıştır ki -çünkü önemli olan budur, “farklı” olmak- kendi öz değerlerini, kişiliğini unutmaya başlar. Size eski bir arkadaşımdan bahsedeyim. Hayatı boyunca aile baskısıyla büyümüş bir insan kendisi. Kendi hiçbir kararı olmamış, hep ailesi nasıl uygun gördüyse o şekilde yaşamış, kendi kararları olmamış, her şeye ailesi karar vermiş. Bir nevi bir kafes içinde büyümüş yani. Tabii kendisi bu baskıya dayanamayıp üniversiteyi başka bir şehirde okumaya karar verdi. Kendi ayakları üstünde durmayı, kendi başının çaresine bakmayı istedi. Daha da önemlisi, aslında kim olduğunu bulmayı istedi. Şimdi görüyorum da, tamamen başka bir insan olmuş, hayata daha rahat yaklaşan, çoğu şeyi önemsemeyen, rahat davranan biri olmuş. Ya da dışarıdan öyle görünüyor sadece. Çünkü onu o kadar iyi tanıyorum ki, kişiliğinin daha doğrusu dışarıya göstermeye çalıştığı kişinin- o olmadığının farkındayım. Hâlâ o eski, ailesiyle yaşarkenki özellikleri taşıyor içinde, hiçbir şeyi değiştirememiş ama öyleymiş gibi davranmaya devam ediyor. Âdeta kendini kandırıyor. Kendi kimliğini bulma yolunda kendini o kadar kaybetmiş ki, olmak istediğinden bambaşka bir insan olmuş. Kendini bulmak kendini kaybetmek demek olmamalı hiçbir zaman. Bazılarımız da geleneklerle savaş vermeyi seçerler. Geleneklerle büyüyen bir insan, hele ki o geleneklerden nefret etmişse kendini bunun dışına atmak için her şeyi yapar. Geleneklere karşı gelirse onlardan farklı bir insan olacağını düşünür ki bunun ne kadar doğru olduğu da tartışılır. Demek istediğim şu ki, kişiliğimiz bazı etkenlerden etkilenerek şekillenir. Öyle ya da böyle, kişiliğimizde aile ve geleneklerin etkisi büyüktür ve bunlardan kurtulmak da çok zordur. Çünkü büyürken, ileride nasıl bir insan olacağımız da şekillenmeye başlar bu etkenlerle birlikte. Bu sebepten kim olduğumuzu araştırırken, bizi biz yapan şeylerden uzaklaşmaya çalışırsak kendi içimizde kayboluveririz. Bir bakıma içimizden büyük bir parçamızı çıkarmış oluruz çünkü. İçimizde kalan bu boşluğu da kimliğimiz olduğunu sandığımız şeylerle doldururuz. Bu durum bizi biz yapmaktan çok bizi kendimizden uzaklaştırır. KAYNAKÇA Sarısayın, Ayşe. Ansızın Günbatımı. İstanbul: Can Yayınları, 2014. Baskı. Duygu ŞEKERCİ 21501169 UÇURUM En büyük yanılgımızdı bence herkesi kendimiz gibi sanmamız, sahip olduklarımızın diğer insanlarda da olduğunu düşünmemiz, bizden daha büyük acılar çeken insanların olmadığını sanmamız. Peki ya fotoğraftaki yardıma muhtaç el bizim elimiz olsaydı? Yokluk içinde yaşasaydık da böyle mi olurdu? Bence olmazdı, çünkü daha güzel hayatların olduğunu, insanların neye sahip olduklarını, dertlerinin yemek bulmak, ısınmak değil de hangi lüks bir eşyayı ya da kıyafeti almak konusunda seçim yapamamaları olduğunu bilemezdik. Bilemezdik çünkü hayatımızda daha önce böyle bir yaşamı görmüş olmazdık. Etrafımız bizim gibi insanlarla çevrilmiş olurdu. Açlıktan kemikleri gözüken, evleri olmadığı için sokaklarda sürünen, çaresiz, ne yapacaklarını bilmeyen insanlarla... Acımasız ve adaletsiz bir dünyada yaşıyoruz. Kimileri aşırı zenginlikle ne yapacaklarını bilemediklerinden saçma bir şekilde paralarını harcarlarken kimilerinin yiyecek bir ekmek bile bulamamasını ve hatta bu yüzden ölmelerini hiçbir zaman anlamlandıramayacağım. Hele bir çocuksa bu, daha hiçbir günahı olmayan, saf ve temiz kalpli; ama dünya ona sadece kötü yüzünü göstermişti. Belki annesinin kendi hayatı için ölmek zorunda kaldığına şahit olmuştu, belki de babasının kendine ve kardeşlerine bir ekmek bile alabilmek için hunharca çalıştırıldığına. Daha küçücük ve saf bir kalbe sahip bir çocuk nasıl kaldırırdı bütün bunları? "Hayat" dediğimiz şeye nasıl inanırdı bu çocuk? Aslında dünyanın yaşanılacak ve güzel bir yer olduğuna nasıl kanabilirdi? En önemlisi, hayalleri olabilir miydi bu çocuğun? Küçücük yaşında koskoca adamların yaşamadığı acılara katlanmak zorunda kalmıştı bu çocuk. Daha dünyaya gözlerini açamadan ölmüştü belki de. Düştüğümüzde, engellere takıldığımız zamanlarda hep bir yardım eli bulmuşuzdur hepimiz, bizi düştüğümüz yerden kaldıracak ve ileriye götürecek. Desteklemiştir bizi arkadaşlarımız, övülmüşüzdür ailelerimiz tarafından. Sadece yardıma ihtiyacımız olduğu zaman değil, mutluluğumuzda da yanımızda olmuştur sevdiklerimiz. Bazen yalnız kalmaya ihtiyacımız olmuştur bu yüzden. Hep yalnız olmamışızdır çünkü biri elini uzattığında bunun ne anlama geldiğini bilmişizdir hatta bu eli tutmak garip gelmemiştir bize fotoğraftaki ele sahip olan bu çocuğa garip geldiği gibi. Hayatında daha önce temiz kıyafetlere, beyaz bir ele sahip birini görmemiştir çünkü. Takılan güneş gözlükleri, camları siyah arabalar havalı gelmemiştir ona daha onların ne olduğunu bilmediğinden. Anlamlandırmaya çalışmıştır sadece gördüklerini kendi giydiği kıyafetlere benzemiyordur çünkü. Biri ona bir yardım eli uzattığında da ne yapacağını bilememiştir önce. O elin ne anlama geldiğini ve bir şey yapması gerektiğini bile bilmiyordur çünkü. Ona açıkça anlatıldığında anlayabilmiştir ancak ve bundan sonra nasıl bir hayata adım attığına dair hiçbir fikri yoktur. Kendi ellerinin de beyaz olacağını düşünmüştür belki de. Artık yaşadığı tüm acıların son bulduğunun ve "mutluluk" kelimesinin gerçek anlamını öğrenebileceğinin farkında değildir. Böyle hayatların var olduğu dünyada bir de bize baktığımda ne kadar da nankör olduğumuzu fark ediyorum çünkü onlar daha tutunacakları bir hayale bile sahip değilken biz sahip olduklarımızdan hep daha fazlasını istiyoruz. Hatta bazen ne istediğimizi bile bilmiyoruz. Kendi hayatlarımızdaki dertler bazen öyle büyük geliyor ki kimimiz intihar etmeyi bile düşünüyor. Aslında böyle hayatlara sahip olduğumuz için şanslı olduğumuzu fark edemiyoruz. Gözlerimizi dünyanın diğer bölgelerindeki gerçeklere kapamamız ,orada bize ihtiyacı olan insanların olduğunu yok saymamız her ne kadar içinde bulunduğumuz sistemin ve yaşadığımız ortamın zorlaması olsa da bana insanlığımızı sorgulatıyor.Acaba biz farkına varana kadar daha kaç tane insan oralarda bir yerlerde bir çoğumuzun kaldıramayacağı acılarla yaşamaya çalışacak diye düşünmeme neden oluyor. Kaynakça http://www.haberself.com/h/4530/ Deniz Yüksel 22.03.2017SAKIN"Bence gitme Deniz. Yani git de, anca kitabını imzalatırsın zaten. Sid taklidi falan yapma hani." Bu sözler onun masasının önündeki kuyruğa girmeden önce söylenmişti. Henüz lise ikideydim. Meraklarımı ve yeteneklerimi en çok gösterebildiğim zamanlardı. Gerçi hâlâ yeni yetenekler keşfettiğimi görüyorum kendimde fakat hayatımın çeşitli dönemlerinde belli yeteneklerimin baş gösterdiğini düşünüyorum. O zamanlar müzik yarışmalarına katılmaya yeni başlamıştık. Mayıs ayında gideceğimiz müzik yarışmasına Santana'yla hazırlanıyor, okulun bitmesiyle beraber hemen Göztepe- Karşıyaka vapuruna biniyor, sadece yarışmada çalacağımız iki şarkıyı dinliyordum 55 dakika deniz ve karayolu boyunca. Eve gidince biraz kardeşimle oynuyor, sonrasında hemen amfiye gitarımı bağlayıp çalmaya başlıyordum. Nisan ayım bu şekilde geçmişti. Mayıs ayına geçip müzik yarışmasını anlatacağımı düşündünüz belki de. Ben aksine Mart ayına dönüp hayatımda tecrübe ettiğim önemli bir olaydan bahsedeceğim. O zamanlar yazmıyordum. İki sene sonra yazmaya başladım Yekta Kopan'la tanıştıktan sonra. İşin doğrusunu söylemem gerekirse Öykü'yle tanıştığımda yazmaya başlamıştım fakatüslubumun Yekta Kopan'a benzediğini söylemişti bana Öykü. Peki Öykü kim? O, bu yazının konusu değil. Belki başka bir zaman anlatırım onu da. Ama dediğim gibi, o zamanlar hiç yazmıyordum, hayatımda hep sesler vardı.Ben o zamanlar taklit yapıyordum. Hâlâ yapıyorum ama o sıralar bir hayali kurmaya yeni başlamıştım ( O hayalimi kovalamaya devam edeceğim). Sınıf arkadaşlarımı, öğretmenlerimi, güvenlikgörevlilerini ve esnafları taklit ediyordum. En çok öğretmenleri taklit ediyorum ve bazen bu başıma sorunlar açıyordu. Bir keresinde yabancı bir biyoloji öğretmeni beni ders başlamadan müdürün odasın yollamıştı. Sağlık olsun.Nedendir bilmem ama insanların konuşmaları ve surat ifadeleri, hareketleri bana daima ilgi çekici gelmiştir. Dünyada çeşit çeşit insan var ve hepsi birbirinden farklı. Hiçbir insandan bir tane daha görmedim, ikizler bile farklıdır birbirlerinden. Taklit vasıtasıyla en azından kendimi, diğer insanların görünüş ve seslerini onlara göstermek için kullanabiliyordum. Beni görenler genelde taklit yeteneğimi takdir edip bana oyuncu olmamı önermelerine rağmen hiç aklıma gelmedi tiyatroyla uğraşmak. Aslındaİngilizce drama kulübüne girmiştim lise birdeyken. Drama bana düzensiz ve doğaçlama gelmişti: Her gün yaşadığım hayatın kendisi. Zaman kaybettiğimi düşünüp ayrılmıştım, hayatın kendisinde drama yapıp bir de drama kulübünde olunca insan sıkılıyormuş. Onun yerine yine yapmaya alışık olduğum taklitleri yaptım. Amerikan filmlerinin beceriksiz ve bu yüzden komik olan dublajları, ( Tahmin edersiniz, bir küfür yerine her zaman "Lanet olsun adamım!" gibi ifadeler kullanırlar.) animasyon filmlerinin oldukça başarılı dublajları, beni her zaman kendine çekmişti. Bilgisayarın başına geçip televizyon reklamlarında duyduğum seslerin, filmlerdeki seslendirme sanatçılarının kim olduğunu araştırmaya başladım. Yekta Kopan'ın kim olduğunu o zaman daha iyi anladım. Seslendirmedeki başarısını bilmeden önce, o benim için NTV'de Gece Gündüz isimli programın tatlı ve mütevazi sunucusuydu.27 Mart gününü bana hiç unutturmadı Yekta Kopan. "Sakın onun önüne gidip taklit yapma" diyen arkadaşımı da unutmadım tabii ki. Sıraya girdim, sıramı bekledim. Aile Çay Bahçesi'nin ilk iki sayfasını okudum bu sırada. İki kız kardeşten küçüğünün sorduğu birtakım sorular vardı, hoşuma gitmişi. Sıranın bana geldiğini fark etmemişim. O an geldiğinde ilk kelimelerim Deniz Yüksel'in ağzından çıksa da, sırada bekleyen insanların canı sıkılırken Şimşek Mcqueen, Sid, Aslan Alex benim yerime onunla konuştular. O şaşırmış görünüyordu, imza etkinliğinden sonra benimle konuşmak istediğini söyledi. Çok heyecanlanmıştım.- Seslendirmeyle uğraşmak istiyorum Yekta Bey! Bu işi yapmayı gerçekten çok isterim!- Gerçekten senin gibi gençlere ihtiyacımız var, dublaj sektörü gitgide zayıflıyor ve ayakta tutmaya çalışıyoruz. İleride benim yerimi almalısın.Günün ilerleyen saatlerinde söyleşi yapılacaktı. Onunla röportaj yapacak olan öğrenci çoktan belirliydi ama ben en önden izlemeye kararlıydım. Söyleşi bittikten sonra güzel bir kız öğrenci çiçeği getirdi, Yekta Kopan güçük bir konuşma yaptı. Seslendirme ve dublaj hakkında konuşurken "Benim yerime geçecek Deniz'i alkışlamanızı istiyorum. İleride iyi bir seslendirme sanatçısı olacak." deyince, benim hâlimi düşünün zaten. Öyle bir gün, öyle bir anıydı.Yekta Kopan'ın Sakın Oraya Gitme adlı kitabını okurken dikkatimi hiç toplayamadım, ne yalan söyleyeyim. İnsanların peşinden koşmaları gereken hayalleri olduğunu, aksine sormamaları gereken soruları sormalarının önemini anlattığını varsaydığım bir kitabıydı bu. "Sakın" diyenlere inat, daha da soruyor, daha da cürret ediyor, daha da yeni anlamlar bulmaya devam ediyorum.Doğukan ÇAKARSIN 21604157 KĠMSE KĠMSEYE BAĞIRMASIN "Kimse kimseye bağırmasın. Ben kimseye bağırmayayım. Bağırmak tedavülden kalksın." Hayatım boyunca bir kere bile babamın bana bağırdığını kulaklarım iĢitmedi. Babam, söz ve kelimelerin sihirli dünyasını kullanarak oluĢturduğu cümleler ile büyülerdi beni. Bazen kelimelerin yerini değiĢtirerek aynı manaya gelen cümleler kursa bile iletmek istediği konu ve düĢünceyi bağırmadan aktarırdı. Çünkü ona göre bağırmak; konuĢma iĢlevini yitirmiĢ insanların, anlama sorunu yaĢayan kiĢilere davranıĢ biçimidir. KonuĢarak anlaĢabilen insanların bu yolu tercih etmemeleri; onların kendilerini ifade ederken ne kadar baĢarılı olduğunu gösteriyor. Sanırım bağıran kiĢi veya bağırma davranıĢı ile düĢüncelerim babam ile aynı. ġair Ali Lidar'ın da dediği gibi: "Peygamber hiç bağırmamıĢtır kesin çocuklarına." Ġslam dini, insanların birbirlerini kırma, yok etme veya incitme davranıĢlarını 'kötü davranıĢ biçimleri' konu baĢlığı altında toplayarak, bu davranıĢların yapılmamasını söylemektedir. Sanırım huzur ve mutluluk duygularını alnımı secdeye her koyuĢumda hissetmemin sebebi, Ġslam dininin kalbin ferah tutulması için koyduğu yasaklardan kaynaklanıyor. Mesela karĢımdaki kiĢiye bağırdığımda, kırılan kalp parçacıklarını gözbebeğindeki o tatlı simgeden anlayabiliyorum. Eğer dinen bağırmak yasak olsaydı o gözler hiç eğrilmeyecekti ve insanlık bu kurallara uysaydı, lunaparktaki tatlı tatlı dönen atlıkarınca gibi pembe renkli bir hayatımız olacaktı. Çocukluğuma baktığımda, insanların kendilerini üstün göstermek amacı ile bana bağırmalarının sebebini, Ģu an masanın üzerinde duran yarım bardak acı kahvemin içindeki soru iĢaretleri, kısık sesli çalan derin Ģarkıma soruyor: "Neden?" Tabi ki çocukluğun verdiği deneyimsizlik bu soruya cevap verememiĢti. Fakat büyüdükçe insanların içindeki 'ego' kavramı beni aydınlatan cevaplar oluĢturuyor. Bağırmak, bağırarak kendini ifade etmek; bu kavramlar günümüz cahillerine göre tam manası ile, 'yağ gibi üste çıkmak' anlamını taĢıyor. Fakat bilmiyorlar ki, kaynama derecesi yağın daha düĢük yani kararsız bir yapıya sahip. Bu demek oluyor ki; karakter ve kiĢilik bakımından yoksun insanlar, bağırarak bu açığı kapatmaya çaba harcıyorlar. Hem de ne çaba... Bir kiĢi bana bağırdığında kendimi ıssız bir tünelde, elektrik akımının sıkıntısı yüzünden bir açılıp bir kapanan, üzerinde iki veya üç aylık toz parçacıkları ile insanlığa hizmet etmeye çalıĢan aydınlatma lambası gibi hissediyorum. Bana bağıran kiĢiyi ise; dünyanın en uç noktasından gelen, insanlık kavramını yıkarak, farklı bir varlık oluĢturmaya çalıĢan canavar olarak görüyorum. Çünkü beyin fonksiyonları yerinde bir insan olarak diyorum ki: Kelimelerin ağızdan çıkıĢ yüksekliği önemli değildir, asıl önemli olan; o kelimelerin oluĢturduğu cümlenin bana anlatılmak istenileni tam manası ile vermesidir. Cümleyi kuran varlık anlam bütünlüğünde baĢarılı olamıyorsa; uzaktan bakıldığında normal görünen, fakat kullanıldığında bir ayağı kırık olduğu için zemin ile bütünleĢmeme yardımcı olan sandalye gibi oluyor. Ben iĢlevini yerine getirmeyen bir sandalye olmak istemem. Sonuç olarak, "Bağırmak tedavülden kalksın." Kimseye faydası olmayan bir aktivitenin insanlık içinde yer alması insanlara zarar veriyor. Anlamak istediğimi kulaklarımın yüksek ses ile duyması ile daha iyi anlayabileceğim manasına gelmiyor. Bağırmak, beyin kargaĢasından baĢka bir Ģey değildir. Kendimi bağırarak bir baĢkasından üstün veya alçak göremem. Çünkü üstünlük sadece kelimeleri cümle içerisine nasıl yerleĢtirdiğim ile ölçülebilir. Eğer seviyeli ve sevgili bireylere sahip bir toplum istiyorsak, 'üstünlük' kelimesini Kâf Dağının zirvesine bırakıp, siyah tükenmez kalemin bile el sürmediği beyaz sayfalar ile çevremizdekilere yaklaĢalım. Belki bu Ģekilde ses tonu dediğimiz algının, papatya tarlasındaki, küçük yeĢil yabani ot kadar değeri olmadığını görebiliriz. Önemli olan papatyaların, yani kelimelerin ne kadar anlamlı ve etkileyici olduğunu kavrayabilmektir. Kaynakça: Ali Lidar / Alengirli Şiirler Gizem Oğanalp Üvey Evlat Ankara Kimsenin beğenmediği, kimsenin sevmediği Ankara... Hak ettiği değeri asla göremeyen Ankara… Üstün Dökmen’in dediği gibi en büyük şairler, kadın erkek fark etmeksizin herkesin övdüğü İstanbul’un gölgesinde kendini üvey evlat gibi hisseden Ankara… Belki de o gölge, o geride kalmışlığın griye dönüştürdüğü Ankara… Belki de bahar aylarında herkesin İstanbul’un boğazını övmesi, kimsenin Seğmenler Parkı’nın o güzel yeşilliğinden bahsetmemesi onu bu kadar hırçın yapmıştı ve üzüntüsünü bize alt geçitleri doldurup taşıracak yağmuruyla, gözyaşlarıyla gösteriyordu bize. Oysa onu sevenler vardı. Benim gibi ve onun adına sayfalarca şiirler yazan Üstün Dökmen gibi. Ankara Destanı, belki de bu güzel şehre sevildiğini hissettiren yegâne şeylerden biriydi son yıllarda. Ona hırçın davranan belediye başkanına, tek ormanını, gurur duyulan okullarını bir çırpıda harcamaya çalışan hükümete rağmen onu biraz mutlu edecekti. Bir kere ziyaret etmem, burada okumaya karar vermeme yetmişti, Üstün Dökmen’e olduğu gibi. Üstün Dökmen’in “Şehrimiz Ankara” şiirindeki gibi başlamıştı benim de Ankara maceram, ben de onlar gibi 2014 yılında Ankara’yı gezmeye gelmiş, 2015 yılında buraya taşınmıştım. İstanbul’un kalabalığında kendimi o kadar kaybolmuş, o kadar sıradan hissediyordum ki o üç günlük Ankara gezisinde uzun süredir ilk kez nefes almış gibiydim ve kendimi bulduğumu hissetmiştim. İşte hissettiğim o güzel duygu beni buraya bağlamış, bir şeyleri anlamamı sağlamıştı. Birçok imkânın olduğu o şehirde hepimiz kaybolmuştuk aslında. İstanbul’un trafiği, sürekli bir yere yetişmek için koşan insanlar, o kalabalıklar içinde sıkışmış bir sürü farklı insanlar… O deli yoğunluk arasında insan kendine vakit ayıramıyor, sadece oradan oraya savruluyordu. Bütün İstanbullular sürekli trafikten ve kalabalıktan hayıflanırlar aslında değil mi? Onların da bu yoğunluğu sevmediğini sadece zorunda olduklarını düşündürürler size. Fakat aynı zamanda da hep “Başka yerde sıkılırım.” derler. Aslında o yoğunluğu severler. Ve Ankara gibi şehirleri hep eleştirirler. Bütün güzellik algıları denizin ortasından geçen iki adet köprü arasına sıkışmıştır çünkü. Denizi yok diye Ankara’yı hep küçümserler. Evet, denizi yoktur fakat ayazının insanları yakınlaştıran bir havası vardır. Evet, denizi yoktur ama nice Denizler barındırmış bir ODTÜ’sü vardır. İstanbul yüzyılların tarihini içerisinde barındırır fakat Ankara Türkiye’dir. Türkiye’nin bütün yaşanmışlıkları çehresine yansımıştır. Çehresine yansımış olan geçmiş, Kızılay’da, Tandoğan’da kendini gösterir. Ülkenin ilk dönemlerinde yaşadığı kasvet, çaresizlik binalarına yansımıştır. Anadolu’nun Paris’idir, bütün yolları Kızılay’a çıkan. Aynı zaman da bütün yolları da dostluğa çıkar bu şehrin, ayazında insanları birleştirmiştir sonuçta. Ankara bana da gelişimin hediyesi olarak o dostlardan getirmiştir. Vapurların yanaştığı bir limanı yoktur ama bütün dertlerinizi dinleyen güvenli limanlarınız vardır bu şehirde. Şehre gri diyenler ise aslında İstanbul’da o kalabalığın ve yoğunluğun içinde zamanla birbirine benzediği, herkesin renklerini yavaşça kaybettiğini fark edememişlerdir. Burada ise hayat yavaş akar, kendimize ayırdığımız vakit bizi biz yapar, renklerimizi korur daha da belirginleştirir. O renklerin yanında bir de farklı farklı notalar vardır, dostlukların birleştirdiği o gruplarında. Eskilerden MFÖ, şimdilerde ise isimlerine güldüğümüz ama aslında deli gibi sevdiğimiz, Ankara’nın ayazını hissettiren ama aynı zamanda da içimizi ısıtan alternatif rock grupları hep bu şehirde var olmuşlardır. İstanbul ise hep bu güzel şeylerin ekmeğini yemiştir. Manzarasından başka bir şeyi yoktur aslında. Oysaki Ankara Türkiye’nin geçmişe yansıyan aynasıdır, çok değerli dostluklardır, dostlukların var ettiği müziktir. Kaynakça Dökmen, Üstün. Ankara Destanı. Remzi Kitapevi, 2014. Kişisel Menkıbeler ve Evrensel Dil Otobüs yolculuklarını severim, uzun saatler oturmak bana bozkırı seyretme ve kitap okuma şansı tanır. Kitap okumak bozkırı seyretmekten genellikle daha sıkıcı gelse de bu sefer isminden dolayı uzun zamandır okumak istediğim bir kitabı okuyacağım için heyecanlıydım: Brezilyalı Paulo Coelho'nun Simyacı'sı. Yolculuğun başında koyunlar hakkında bolca düşündüm delikanlı çobanla birlikte. Yazar sık sık tekrarlıyordu "Koyunlar, yiyecek ve su aramaktan başka bir şey yapmazlar.", ve buydu beni düşünmeye iten. Koyunlar yiyeceklerini bulamasalar diyemezlerdi acıktık, susadık diye; sadece melerlerdi. Buna rağmen onları anlayan çobanları koyunları için ellerinden gelen her şeyleri yaparlardı. Bu noktada aklıma gelen çobanın çıkarları -koyunlarının yününden ve etinden faydalanmak- sanki adil değildi, özellikle de eti için koyunun kesilmesi. Koyunlara üzülürken yaşlı kral çıktı kitabın saman sarısı sayfalarında. Kişisel menkıbelerden bahsediyordu, insanların büyük ve gerçek hedeflerinden. Evrenin çabaları ve yardımcı olması için bizlerin çevrelerine konulan ipuçlarından bahsediyordu. Bazıları varmış ki onlar kendilerine defalarca sunulan ipuçlarına rağmen kişisel menkıbelerine ulaşamamışlar. Belki de küçüklük hayallerine götüren bu fırsatı tepmişler bilmeden. Halbuki kişisel menkıbeye ulaşmak çok da zor olmamalı; önde büyüklü küçüklü engeller olmasına rağmen. Tıpkı delikanlı Santiago'nun karşısına çıkıp da ona çölü geçmeyi vaat eden hırsız gibi, kumullardan başka bir şey olmayan çöl veya çöldeki savaşçılar gibi. Hayat bir merdivense sonunda kişisel menkıbemizin hazinesi bulunmalı ve bu merdivenin bazı basamakları yerinde olmamalı. Ama yaşlı kralın da dediği gibi, ipuçlarını Derinel, 2 takip etmemek ve evrenin çabalarına yardım etmemek büyük sorunlarla sonuçlanmamalı; yani yerinde olmayan bir basamağa basma durumunda sert bir düşüş yaşamamalıyız. Onun yerine ucunda kendi kişisel menkıbemizin hazinesi bulunmayan yeni bir merdivene düşmeliyiz hafif bir şekilde. İşte bu, kişisel menkıbelerimizden vazgeçebilmemizi veya sapmamıza rağmen doğru yolda olduğumuzu sanmamızı sağlayan durumdur. Delikanlı bu durumda şanslıydı, çünkü o yolu bilmemesine rağmen kişisel menkıbesinin ne olduğunu ve yoldaki ipuçlarını takip etmesi gerektiğini biliyordu. Kitabı okurken hafif bir hüzne daldım. Delikanlı kişisel menkıbesinden uzaklaşmadığını ve kişisel menkıbesine ulaşmak için ne yapması gerektiğini biliyordu yaşlı kral sayesinde. Ama gerçek hayatta böyle bir kralın çıkması mümkün değil ki! Bizler hiçbir zaman merdivenin olmayan basamaklarına bir veya birden çok kere bastığımızı bilemeyeceğiz ve de belki kişisel menkıbemizin aslında olandan bambaşka bir şey olduğunu düşüneceğiz, onunla bir ömür mutlu olmaya çalışacağız. Gerçekten yanlış basamağa basmış olabilir miyiz kişisel menkıbeye giden basamaklardan? Hepimiz küçükken sıkça "Büyüyünce ne olacaksın bakalım?" sorusuyla karşılaşmışızdır. Kimimiz topçu, kimimiz astronot, kimimiz ressam... Farklı farklı cevaplar veririz bu sorulara, sanki o zamandan kişisel menkıbemizi bilirmiş gibi. Daha sonra okula gitme zamanımız gelir ve ders kitaplarıyla karşılaşırız. Bence o an çoğumuz kişisel menkıbemizden uzaklaşırız; çünkü o an çevremizdekiler için önemli olan okulumuzdur, ve bizim hayallerimiz içimizde saklı bir cennet olarak kalır. Gelelim evrensel dile, acaba gerçekten var mıdır evrensel dil, yoksa yine yaşlı kral gibi kitabın kurduğu evrenin bir parçası mıdır? Başta delikanlının Endülüslü kıza âşık olmasını hatırlayıp evrensel dil sevgidir diye düşündüm kendi kendime ve daha sonra Fatima'yı görüp ona tutulunca düşüncemi pekiştirdim. Çünkü gerek yoktur sevgi için söze, Derinel, 3 kalpten doğar ve kalbe gider. Doğuştan itibaren sevgiyle büyürüz, anne-babamızdır bize sevgiyle yaklaşan. Gelgelelim yazara göre evrensel dil sevgi veya aşk değildir; ama çölle, rüzgârla, güneşle ve "El" ile konuşmayı sağlayan kısacası evrensel ruhla iletişim kurmamızı sağlayan yapıdır. Delikanlı, yaşlı kral, İngiliz ve daha nice isimsiz kahraman... Hepsi bana bu otobüs yolculuğum boyunca evrenin ipuçlarını takip etmemi ve kişisel menkıbemin yolundan ayrılmamamı öğütledi, her ne kadar bütün bu okuduklarım yazarın oluşturduğu muhteşem bir evrenden olsa da. Adem Derinel Tuna Erdoğan Deliliğin Gerçek Hali Delilik, aklın normalde çalıştığından farklı çalışması olarak tanımlanmış bir hastalıktır. Bu tanımından deliliğin aklın mantıksal ilkelerden farklı hatta belli bir kalıba uymadan, anlayabildiğimiz kadarıyla, rastgele işlediğini çıkarabiliriz. Bunun sonucunda bu durumdaki insanlara deli tanımı yapılmış ve delilik tehlikeli kabul edilmiştir. Deliliğe karşı çıkmak, onu engelleyebilmek için de delileri tımarhane denilen bu hastalığa özel hastaneler yapılmıştır ve delilerin bakımı bu hastanelerde yapılmıştır. Deliliğin bir kalıbı olmadığı, delilik aklın rastgele çalışması olduğu için insanları korkutmuştur. İşte bu insanın temel davranışlarından birine örnektir. İnsanlar anlamadıkları şeylerden korkarlar. Böylece delilik insanların bir korkusuna dönüşmüştür. Deliliğin, diğer pek çok hastalığın da olduğu gibi, çeşitleri vardır. Bunlardan biri şizofrenidir. Şizofreni bir kimsenin olmayan sesler duymasına, olmayan şeyler görmesine neden olan bir hastalıktır ve genellikle insanların paranoyaklaşmasına neden olur. Çünkü, insanlar takip edildiklerini görebilirler veya sesler duyarlar ama bu seslerin nereden geldiğini göremezler. Ayrıca bu insanlar her şeye şüpheyle yaklaştıkları için kendilerini toplumdan soyutlarlar. Kendilerini soyutladıkça daha da paranoyaklaşırlar ve bu bir kısır döngüye dönüşür. Bu hastalıkla ilgili fikrim 40 Şizofrenden Bir Öykü adlı romanla gelişti. Bunun üzerine şizofreni hastalarına empati yapmaya çalıştım ve bu beni de korkuttu. Bu hayatta belki de en çok güvenebileceğiniz şey aklınızdır, bu hastalık aklınızı karıştırıyor ve düşüncelerinizi bulandırıyor. Kendi düşüncelerenize bile güvenemezken neye güvenebilirsiniz? Şizofreninin bu etkisi insanı mahvedebilir. İnsanın hayal ile gerçeği ayrıştıramamasına neden olur. Şizofreni ne kadar kötü bir hastalık olsa da bu onunla başa çıkılamayacağı anlamına gelmez. Ünlü matematikçi ve aynı zamanda modern ekonominin kurucusu John Nash de bir şizofreni hastasıydı. Hayatına baktığımız zaman yıllar içerisinde çok zorlandığını görürüz. Ayrıca yaşadığı zamanın şartları paranoyasını güçlendirmiştir. Kriptoloji matematik bazlı bir yöntem olduğu için Soğuk Savaş döneminde matematikçiler şifre kırıcı olarak kullanılmışlardır. John Nash de bu matematikçilerden biridir ve böyle stresli bir ortamda çalışmak hastalığını iyice kötüleştirmiştir. Tımarhanelerde uzun süre tedavi görmüştür ama karısının ve arkadaşlarının desteği onu topluma geri kazandırmıştır. Hastalığıyla mücadele etmiş ve kazanmıştır. John Nash şizofreniyle mücadelenin mümkün olduğunu göstermiştir. Delilikle baş edilebileceğini söyledik ama delilik karşı çıkmamız gereken bir şey mi? Ayrıca deliliğin aklın mantıksal ilkelerden farklı çalışması olduğunu da söyledim. Herkesin aklı farklı çalışır. Neden bazı insanların aklının nasıl çalıştığını anlamadığımız için onları ayıralım ki? Delilik ve aklı başında olmak diye bir ayrıma gerek var mı? Bunun direkt hastalık olarak adlandırılması yanlış olabilir. Eğer böyle bir ayrım yapmak doğruysa belki de hasta olan taraf biziz. Bu da bir bakış açısı. Azınlık olan taraf olmaları onların hasta olan taraf olmaları anlamına gelmez. Belki de hasta olan taraf bizizdir. Belki bizim o çok değer verdiğimiz mantık ilkeleri bizi engelliyordur. Belki de delilik diye tanımladığımız kavram aslında saf özgürlüktür. Mantık ilkeleri olmadan ne kadar özgür olabileceğinizi düşünün. Böyle bir davranışı yadırgayabilirsiniz. Mantık ilkeleri olmadan bizi sınırlayan bir şey olmaz. “Acaba bu böyle olur mu?” Böyle sorulara gerek kalmaz, sadece düşünürüz ve olur. Her şey olabilir çünkü aklımızın muhteşem bir potansiyeli var. Bu potensiyel hayal gücümüzdür. Hayal kurarken mantığımızı çok kullanmayız.. Hayal gücümüz ne isterse o olur. Bunu sadece hayallerimize değil hayatımıza da uygularsak özgür bir şekilde her şeyin üstesinden gelebiliriz. İnsanlar anlamadıkları şeylerden korkarlar. Delilerin aklının nasıl çalıştığını anlayamadıkları için delilikten korkmuşlardır. Bu korku deliliği hastalık olarak tanımlamalarına neden olmuştur. Ancak bu durumda bir çelişki vardır. Birbirilerinin akıllarının nasıl çalıştığını anlayan insanlar birbirilerini aklı başında olarak tanımlamış. Bu insanlar kendilerini baştan aklı başında tanımladıkları için bu konuda objektif olamazlar. O zaman böyle bir ayrım yapmak bize düşmez. Belki de doğru yol deliliktir. Ancak şimdiye kadar biz insanlar olarak, hep mantık ilkelerini kullanıp aklı başında olmayı denedik ve şuanda hala dünyada bir sürü dar görüşlü insan var. Çünkü o çok güvendikleri mantık ilkeleri onları sınırlıyor. Hayal güçlerini yeterince kullanamıyorlar. Hayal gücümüzü mutlak seviyede kullanabilmemiz için mantık ilkelerinden sıyrılmamız lazım. Bu sayede dünyayı daha iyi bir yer haline getirebiliriz. O zaman şimdi sıra delirmekte. Kemal Alperen ÇETİNER Kendi Karanlığımızda İnsanoğlunun en ilginç özelliklerinden biri de sürekli aynı konuşması. Konuşmalarda kullanılacak ara sözler, bağlaçlar hepsi buram buram yapaylık kokan bayağılıklar. Her gün kaç kişiye günaydın, nasılsın deyip her keresinde aynı yanıtlarla kendimizi doyurmaya çalıştığımız tüm bunları uygularken de ne kadar süreyi savurduğumuz apaçık. Ancak bu sözlü algoritmalardan bir kerecik kaçınmaya dair herhangi bir ukmak(fikir) getirmememiz işten bayağı kıvanç duyduğumuzu bunlardan hoşlandığımızı gösteriyor olsa gerek diye düşünüyorum. Bu tür söyleşiler, yaşamımızın bir bölümü ,ayrılmaz bütünün bir parçası olmuşlar resmen. Aslında bu konuşmalar buzdağının göze çarpan kısmı, yaşantımızın debdebeli görkemli yanları gerçeği saklayan bizi ilerlemekten alıkoyan kıskaçtan farksız. Biz Zweig’ın “Akşamları dans edilir, oradan buradan konuşulur, gecenin ardından da uyarılmış duyuların titreşmeyi sürdürdüğü yorgunluğa bağlı o uyku gelirdi.” Diyerek anlattığı gibi bir yaşam yaşamıyor olabiliriz (7).Ancak bu yaşantıyla temelde aynı bağlamı paylaşan hayatlar sürdürüyoruz. Sözünü ettiğim konuşmalar gibi yalnızca bir önceki günü yineliyoruz. Adeta bir in gibi insan yaşantısı bütün o varlığıyla mağaranın önünde aynı eylemleri yaparak sürüp gidiyor. Sabah kalk, ateş yak, yemek ye, uyu sanki biz ne yapıyoruz sabah uyan, işe git, işten gel, ye, yat, uyu. Tüm o şatafatlı iş konuşmalarımız, övgülerimiz, saygı gösterileri şaklabanlıktan öteye geçmeyen alışkanlıklar. Hepsi de bizi büyüleyen bizi var eden yaşantımızın koca bir dilimi. Ancak insan soruyor acaba gerçekten öyle mi? Gerçekten tüm bu alışkanlıklar ya da alıştırılmışlıklar biz miyiz yoksa daha içeride mağaranın derinliklerinde bir şeyler var mı? Eski inançlar inlerin diplerinde yeklerin(şeytanların) veya kötü tinlerin yaşadığından söz ediyor belki de bu saplantılı inançların tutsağı olarak hep mağaranın önünde kalıyoruz hala. Kendimizi yitirmekten korkuyoruz mutlaka o kesin karanlıkta, korkularımızla utançlarımızla yüzleşmektense onları ötelemeyi daha uygun görüyoruz. Madame de Prie’nin de deneyimlediği olay bu kuşkusuz. Dönemin şatafatından bir anlık uzaklaşma bir anlık kendine sürgün edilmek çok ağır geliyor ona. Aynı bilgi çağının yüce şempazelerine zor geldiği gibi özüne yolculuk şöyle dursun her dakikasını sosyal basın-yayın denilen mağara önlerinde öldürmekten çekinmeyen ulu şempazeler, bizler. Kesinlikle güç bir görüngü kimsenin özüne yolculuğu, yıpratıcı, zorlayıcı ve hatta ölümcül. Bataklık gibi mağaranın içi, gittikçe çıkamadığımız bizi kendilerine çeken yanılgılarımız, yamanlıklarımız, kinlerimiz, öfkemiz… Açınmaya güç bulamadığımız ürktüğümüz kaygılarımızla dolu bir yer. Kimse gelmek istemezdi herhalde belki de haklılar o yüzden gelmemekte ancak şatafatlı aydınlığımız bundan daha ışıltılı olabilir mi. Tüm bu korkuları duymak için ne kulağa ne ele ne de göze gerek var onlar içimizde ve her yere gelir bizimle. O yüzden bu son derece karanlık yapıtlar bize ışıldar yalnız bize görünür bize parıldar. Lakin, bakmak istemeyip dışa çeviriyoruz duyularımıza çeviriyoruz kendimizi, unutmak için. Özümüz silik bir portrenin çizgileri gibi parıldarken gibi tırsmış bir atın yaptığı gibi dörtnala uzaklaşmak daha kolay görünüyor ırak, aydınlık yerlere. O yüzden kendimizi tutuk bırakıyoruz mağaranın önünde bilgi çağının altında güneşlenerek, kaçabildiğimizi düşünerek. Sonra bazen ,bir gün geliyor yıkılıyor fildişi kulemiz altında biz, sessiz ölümü bekliyor. Madame de Prie gibi çıkıyor sesimiz inildeyerek “Evde bir ölü var farkında değil misiniz” (36).Özümüz öylesine kabarıyor ki taşıyamıyor kocaman in, yerle bir oluyor ve yine ezilen biz. Dışarıda eğlence, aynılıklar kaldığı yerden sürüyor hiç olmamış. Unutulup gidiyor insan, hoş zaten kendi bile anımsamadı ya özünü. Tüketildi, hem de kendi tarafından bilinçsizce harcandı savruldu oradan oraya. İçkin olan o parıltıyı göremedi, yok saydı, kendi karanlığında bir çöküşün öyküsünü yaşadı zavallı insanlık, acınası biz. Eşiğinde yaşam geçirip boşverdiğimiz özümüz kendi başımıza göçünce ne kadar kesin oluyor değil mi? Demek ki keşik olmadan kesin olunmuyor, ölümü tatmadan özümüzü tanımak istemiyoruz. O bir anlık varoluşta kendi özümüzü yaşıyoruz. Bir ömür boyu geçirdiğimiz yapmacık yaşantı bizi yüzüstü bırakıyor, o an yalnızca özümüz ve biz. Göçerttiğimiz, ötekileştirdiğimiz kendi karanlığımız… KAYNAKÇA Zweig, Stefan. Bir Çöküşün Öyküsü. Çev. Regaip Minareci. İstanbul:Türkiye İş Bankası Kültür yayınları,4.baskı Turgay 1 Muhammed Altuğ Turgay 21300572 Turk102-23 Gönenç Tuzcu +İNSAN Dünyayı gezip fotoğraflar çeken İzmirli bir sanatçı Tarık Gök. Hakkında daha fazla bir şey söylemeye gerek duymuyorum. Neslimizin ortak hayali olan bir hayat yaşıyor kısacası. +11000 sergisini duyduğumda çok heyecanlanmıştım. Bunun sebebi kesinlikle Tarık Gök'ü tanımam veya fotoğrafa düşkün biri olmam değildi. Aksine, görsel sanatlar içinde belki de tek olumsuz duygular beslediğim sanattır fotoğraf. Sanatçı ne kadar kendi duygularını ekleyebilir ki bir fotoğraf eserine? Benim heyecanımın sebebi, serginin içeriğiydi: Yollara düşmüş bir gezginin Hindistan'da ve Nepal'de çektiği elli fotoğraf. Hindistan ve çevresi, özellikle Nepal, bir-iki yıldır ilgimi oldukça çeken bir bölge. Kültürü, dünyaya örnek olması gereken bir hoşgörü barındırıyor. Farklılıkların birbirlerini tamamladığına ve bir bütün oluşturduğuna dair bir inançları var. Güneydoğu Asya'nın insanları böyle görmüş, böyle büyümüş. Bu sayede binlerce farklı inanç, kendisine bu kültürün içinde bir yer bulup bu uyumun bir parçası olabiliyor. Yaşadığımız bölgenin Orta Doğu olduğunu düşündükçe; bu uyuma, bu farklılıkların bütünlüğüne ve insanların sınırsız kabul edilişlerine olan hasretim artıyor. Bu sergiyi görmek istememin sebebi de bu ülkelere karşı olan ilgimdi dolayısıyla. Tarık Gök'ün sergisinde aradığımı bulamadığımı söyleyebilirim. Farklı kültürleri yansıtmasını bekliyordum ancak kendisi farklı kültürler üzerine değil, doğa görüntüleri ve insan yüzleri üzerine çalışan ve ortak bir kültür yakalamaya çalışan bir fotoğrafçı. Belli ki dünyayı gezme sebebi yeni insanlarla tanışmak, farklı hayatlara tanık olmak. Sergideki fotoğrafların sırası da belirli bir anlam taşıyor. İlk fotoğraf, kendisinin yolda çektiği bir fotoğrafı, bir başlangıç anlamı taşıyor elbette. Sonraki fotoğraflar ise tanıştığı ve fotoğraflarını çektiği insanların yaşlarına göre ve onların ruh halini daha iyi yansıtan görüntülerle yan yana dizilmiş gibi. Canlı ve bol renkli olan şehir manzaraları şehirli genç insan portreleriyle; daha sakin ve ruhani tapınak ve ayin fotoğrafları gurularla; yalnızlığı temsil eder gibi duran heybetli dağ fotoğrafları, güneşin doğuşu ve batışı ise yaşlı ve artık hayattan bir beklentileri kalmamış gözlerle bakan insan fotoğraflarıyla yan yana duruyor. Elbette doğa manzaralarını sırf manzara güzel diye çekmiyor Tarık Gök, kendisi bir sanatçı, iletmek istediği mesajları var. Bölge insanının yaşantısını, doğayla ilişkisini yansıtmak istiyor fotoğraflarıyla. Bu açıdan kendisini başarılı buldum. O kadar ilgilenmeme rağmen daha önce hakkında düşünmediğim bir ayrıntı üzerinde düşündürdü beni. Hint kültürüne hakim olan iki renk vardır: Mavi ve turuncu. Bina süslemelerinde ve süs eşyalarında mavi hakimken, giysilerde turuncu hakimdir. Sebebini daha önce düşünmediğim bir konuydu bu, ancak Tarık Gök bunun sebebinin farkına varmış ve bize de anlatıyor fotoğraflarıyla: Güneydoğu Asya halkı günde iki renk görür göğe baktığında, güneş doğarken ve batarken turuncu, gün ortasında ise capcanlı bir mavi. Budist rahiplerin, guruların giydiği tek rengin turuncu olması da onlar için Güneş'i simgelemesinden kaynaklanır. İnançlarını, Turgay 2 Güneş'e olan saygıları şekillendirmiştir. Mavi ise -diğer kültürlerden farklı olarak- canlılığı ve gün içindeki hareketliliği simgeler. Tarık Gök'ün insan yüzlerine odaklanmasını, öncelikle yolculuğunun amacına yani insanlarla tanışmak, yolunu yeni hayatlarla kesiştirmek istemesine yormuştum. Ancak yine Tarık Gök'ün bir sanatçı olarak vermek istediği bir mesaj olduğuna inanıyorum. Fotoğraflarında yüzlerin en çok gözleri ön plana çıkıyor. Gözlerin insan ruhunu en iyi yansıtan aynalar olduğunu düşündüğümde Tarık Gök'ün, fotoğraflarında "Bakın, onlar da sizin gibi bakıyor! Hepimiz aynıyız, aynı bakıyoruz, aynı yaşıyoruz, ruhlarımız aynı, hepimiz insanız!" demeye çalıştığını görüyorum. "İnsanlıkta ortaklık" fikrini en iyi yansıtabileceği yer olarak, farklılıkların bir bütün oluşturduğunun düşünüldüğü ve insanlara bireyler olarak saygıyla değer verildiği bir dünyayı seçtiği için kendisini kutluyorum. Doğru Bildiklerimiz-Yanlış Düşündüklerimiz Yıl 1945… Almanya, başlattığı 2. Dünya Savaşı’nın son safhalarının yaşandığı dönemde geri çekilmek zorunda kalmış, komutanlar esir alınmış ya da kaçmış, kaynak yetersizliğinden karşısına aldığı devletlerle sürdürdüğü savaşta dayanamamıştır. Peki, o son dönemde, bütün dünyayı karşısına alan, insanların ya çok sevdiği, ya da çok korktuğu büyük lidere ne olmuştur? Birinci Dünya Savaşı’nda ordusu kısıtlanmış, toprakları işgal edilmiş, koşulları aleyhine olan anlaşmaları imzalamak zorunda kalan bir ülkeyi, yavaş ama sağlam adımlarla silahlandıran, seneler içerisinde iktidara geçen, soykırım yapan, Almanları üstün bir ırk haline getirmeye çalışan liderden bahsediyorum. “Nazi” denince akla gelen ilk isim, “Adolf Hitler “oluyor. İntihar ettiği söyleniyor. Bir şekilde kaçtığı ve savaş bittikten sonra tekrardan yükselecek küçük gruplar yarattığı, bunun için de hayatta kaldığı dedikoduları var. Hangisi doğru, hangisi tatmin edici bir cevap, bunlar Dünya Tarihi’nde bir gizem olarak kanıtlanana kadar kalacaktır. Tek bir şey üzerinde yorum yapılabilir ki, bence nasıl öldüğünden ziyade üstünde durulması gereken asıl konudur. Bu konu, Adolf Hitler’in ölmeden önceki ruh sağlığı, davranışları ve düşüncelerinin ta kendisidir. Pip Utton’nun yazdığı ve Burak Sergen’in canlandırdığı “Adolf” adlı tiyatro oyununda bu olayı izleme şansına eriştim. izlediğim yüz dakika boyunca, tarihi bir kaynaktan edinemeyeceğim bir anlayışa, bambaşka bir bakış açısıyla baktım. Hem gülerek, hem düşünerek, hem de kendimle çatışarak oldu bu gözlemleme süreci. Her şeyden önce, daha oyun başlamadan aklımda bir soru vardı. Oyunun adı neden “Adolf” tu? İlk beş dakika, izlediğim karakter tam da bunun cevabını veriyordu. Karşımdaki “Adolf” bir “Hitler” değildi. Çocuksu bir görünümü, hastalıklı bir bakışı ve birden fazla karakteri vardı. O, hepimizin bildiği, güçlü, kendine güvenen ve insanların korktuğu kişinin yerinde, ölmek üzere olduğunun farkına varan, mantıklı düşünemeyen, hayal dünyasında yaşayan, fikirlerini kendiyle çatışarak ortaya koyan bir çocuktu. Bir şey kanıtlamaya ihtiyacı yoktu. Yaşama isteği, daha doğrusu kaçmak için bir sebebi yoktu. Gerçeklerle yüzleştiğinde beti benzi atmış, yine de Almanya’nın geleceğini düşünen ve gençlere öğüt veren bir tavrı vardı. Halbuki bu sadece bir anlığınaydı. Sonra attığı hastalıklı bir kahkaha, elini yüzüne götürmesinden hemen sonra tavrının değişmesi, bunların hepsi nasıl bir ruh halinde olduğunu yansıtıyordu. Geçmişte yaptıklarını bir ders niteliğinde sunan, elinde küçük bir tabanca ve üniformasında yamuk bağlanmış bir kravatıyla aynada kendine bakan bir hocaydı o. Davranışları anlık, hissettikleri geçiciydi. Peki, neler söylemişti bu kişi? Konuştuklarının bir amacı, çıkarılabilecek sonuçları var mıydı? Devletleri birer oyuncak olarak görmesi, soykırımın atılması gereken bir adım olduğu, kan dökmenin normal, cinsiyet ve sınıf ayrımının hep var olacağını savunması… “Dem”… “Demok”… “Demokrasi”nin ucuz bir alet olmasını söylemesi… Evet, aslında o değişmemişti. İnandıkları, yaptıkları birer gerçek, başkalarına yaşattıkları tarihin değiştirilemez bir parçasıydı. Bu yüzden, delirmeye hakkı yoktu. Gerçeklerden kaçmaya, Berlin top yağmuru altında kalırken kanlar içinde yerde yatmaya hakkı yoktu. Kendini öldürmesi bir cesaret örneği değil, korkaklığının tek göstergesiydi. Belki de bu yüzden, saygı ve nefret duyduğum adam gözümde o andan itibaren bitmişti. Eğer bu savaşı başlatacak cesareti buluyorsa, bitirecek kuvveti de olmalıydı. En azından, kendi savunduklarını bu şekilde koruyabilirdi ve gelecek nesillerine ne için öldüğünü gösterebilirdi. O ise kısa ve pürüzlü olan yolu seçti. Tiyatronun bende yarattığı etki tam olarak buydu. Oyunun içeriğiyle beraber ilgimi çeken başka bir kısımda oynanış biçimiydi. “Adolf” sahnede anı yaşarken biz seyircileri de oyunun içine davet etmiş, yeri geldiği zaman istekte bulunmuş, yeri geldiğinde ise kendi hayal âleminin bir parçası haline getirmişti. Son perdeye yaklaşırken de, oyunu kesip, bize gerçekten ne düşündüğünü açıkladı. Canlandırdığı karakteri kapalı şekilde eleştirirken, sorular sorarak günümüz dünyasıyla 1945 Almanya’sını birleştirmişti. Böylece, tiyatro sadece bir oyun olmaktan çıkıp, farklı bakış açılarının ortaya konulduğu kültürel bir etkinlik haline geldi. Sonuç olarak, Burak Bey bize bir bilgi çorbası değil, sorgulamamıza neden olacak bir idea sistemi verdi ve bu sistemin sadece 1945 yılında sıkışmayıp, şu an bile ensemizde olabileceği hissini yaşattı. TURK-101-15 21400857 ERTUĞRUL AKAY 600 KELİME İdeolojilere Eleştiri Yıl olmuş 2017 hala milliyetçilikten, İslamcılıktan, gelenekçilikten bahsedenler var. Kültürümüzü korumalıymışız da Batı dünyası bizi yok etmek için uğraş veriyormuş da. Neymiş efendim, kimliğimizi karakterimizi kaybedersek yok olurmuşuz. O değil de yıl olmuş 2017, bir de hala sosyalizm, halkların kardeşliği gibi masallara inanan tipler var. Hala bu adamlarla uğraşıyoruz. Bilim nasıl ki dinlerin hükmünü ortadan kaldırdı, Niectsche’nin ifadesiyle Tanrı’yı öldürdü, medeni dünya görüşü de milliyetçilik, sosyalizm gibi çağ dışı ideolojileri ortadan kaldırdı. Daha doğrusu sadece medeni ülkelerde bunu başardı. Türkiye gibi gelişmemiş ülkelerde milyonlarca insan hala sosyalizm, İslamcılık, milliyetçilik gibi köhne sistemlerin arkasından koşup kendilerini de ülkeyi de heba ediyorlar. Geçenlerde kitapçıda bu fikirlerime paralel şeyler söylediğini düşündüğüm bir kitap geçti elime, fazla incelemeden aldım okudum, keşke inceleseymişim. Kitabın ismi Yerli ve Milli Gündelik Hayat, derleyen ise ismine yabancı olduğum Mesut Yücebaş. Kitap tahmin edebileceğiniz üzere bir derleme. Farklı alanlardan (bu alanların hepsi de sosyal bilimlerden) bilim insanları, Türklerin (kendi inatçı ifadelerine göre Türkiye Halklarının) gündelik yaşamlarının milliyetçilik, muhafazakar ve İslamcı fikirlerden nasıl etkilendiğini inceliyor. Kitabı, kapağındaki dolmuş fotoğrafına aldanarak almıştım. Tanıtım yazısında, dolmuştaki bayrak, ayet gibi imgelerin bir eleştirisinin yapılacağı, bunlardan yola çıkarak toplumsal psikolojinin analiz edileceği yazıyordu. İdeolojileri köhne bulan ve onlara savaş açan benim gibi birisi için son derece heyacan uyandıran bu yazı, kitaptaki diğer yazılar gibi hayal kırıklığından öteye geçemedi. Tamam milliyetçi muhafazakar toplumsal zihniyete karşı başarılı bir eleştiri vardı ama eleştirilerin hepsinin varmaya çalıştığı yer “milliyetçilik kötüdür, sosyalizm süperdir. Kahrolsun faşizm, yaşasın halkların kardeşliği” gibi sloganlarla okuyucuyu ikna etmekti. İdeolojilere yöneltilen her bir eleştiri, o ideoloji kötüdür ama bizimki iyidir yoluna sokmaya çalışıyor sizi. Bu açıdan kitap bir hayal kırıklığıydı benim için. Kitabı okuduktan sonra şöyle biraz düşündüm: neden Türkiye ideoloji bataklığına bu kadar saplanmış durumda, genci yaşlısı herkes “izm”ler peşinde koşuyor? Bu ideoloji sevdası ülkenin geri kalmış olmasında nasıl bir etkiye sahip? Açık konuşmak gerekirse ilk sorunun cevabını bulamadım, ikinci soruya ise şu cevabı verdim: bugün ülkemizin geri kalmış olmasının en büyük nedenlerinden birisi bu ideoloji bataklığıdır. Gelişmiş ülkelere bir bakınız. Tamam bu ülkelerde de partiler sağcı, solcu, milliyetçi ya da özgürlükçü olduklarını beyan ediyorlar ama bireysel haklar, daha doğru ifadesiyle bireycilik tüm ideolojilerin önüne çıkıyor. Bireyselleşme fikri, bireysel hak ve özgürlüklerin önemi her şeyden daha üstün bir hale gelmiş. Türkiye’nin geri planda kalma nedenini bireyselciliğin arka plana itilmesi olarak görüyorum. Bireyselleşmiş insan, hiçbir ideolojinin ya da ideoloji merkezli örgütlerin etkisi altında kalmadan tamamen hür iradesiyle düşünür ve hareket eder. İster sosyalist ister milliyetçi olsun, oluşumlar bağlılarını tekdüzeleştirmek isterler. Örgüt ahlakı dolayısıyla istediğini söyleyemezsiniz, teşkilat disiplini nedeniyle istediğiniz kişilerle arkadaşlık kuramazsınız. İşte bu kısıtlayıcı faktörler, yaratıcılık ve üretkenlikten uzak bireylerin ve dolayısıyla toplumların ortaya çıkmasına neden oluyor. Milyonlarca insana sahip olmamıza rağmen fikir kıtlığı çekiyoruz. Hiçbir insan ne düşündüğünü ifade etme gereği hissetmiyor, ifade yeteneğini törpüledikçe de düşünme gerekliliğini ortadan kaldırıyoruz. Ben bilmem eşim bilir diyen annelerin ve o zihniyete göz yumacak seviyedeki babaların yetiştirdiği nesiller, ben bilmem örgütüm bilir, kendim için değiş teşkilatım için çalışırım diyen insanlar haline geliyor. Mustafa Kemal Atatürk’ün fikri hür vicdanı hür nesiller yetiştirme projesi belki de hayatı boyunca Türkiye Cumhuriyeti’ne miras bıraktığı en büyük proje idi. Biz mirasyediler bunun değerini bilemedik ve bilinçsiz yığınlar haline geldik. Umarım bir gün bu toprakların gördüğü en karakterli bireylerden olan Mustafa Kemal gibi biz de fikri ve vicdanı hür insanlar haline geliriz. Aksi takdirde işimiz çok zor. Kaynaklar Yerli ve Milli Gündelik Hayat. Der., Mesut Yücebaş. İstanbul: İletişim Yayıncılık, 2016. Ekin Öztürk Sert 1 Burak SERT 21302336 TURK 101-13 Berna Cordan Ödev 6-2 23.12.2014 YENİ YIL İÇİN EN İDEAL FİLM Her izleyişimde yepyeni noktalarını fark ettiğim, heyecanımda zerre kadar azalmanın olmadığı, gidişatı ne kadar biliyor olsam da bana acaba dedirtmeyi sürdürebilmiş, Amerikan yapımı bir Jaco Van Dormael filmi: Bay Hiçkimse. Ayrıca benim için yılbaşlarıyla özdeşleşmiş, son üç senedir yeni yıla girdikten hemen sonra izlediğim yüz kırk bir dakikalık bir zihin maratonu. Zihin maratonu diyorum çünkü iki saatlik süreyi aşıp beni her dakikasını takip etmeye zorlayan, bütün güzelliğini ayrıntılarında saklayan bir film Bay Hiçkimse. Kendisi de adı kadar gizemli. Filmde herkes olabilmeyi başarabilmiş ancak gerçekten kim olduğunu sonuna kadar anlayamadığımız bir karakterin hayatının kesitlerini izliyoruz. Popüler sinemanın sıradanlaşmış konularından olan insan seçimlerini odağına almış bir filmden bahsediyorum ancak işleyişiyle benzerleri arasına çizgisini çekerek kalabalığın içindeki yalnızı oynuyor. Her filmi hayattan bir kesit, bana bir şeylerin farklı şekillerde sunumu olarak görmüşümdür fakat Bay Hiçkimse bütün bir hayatın onlarca ihtimalleriyle birlikte kesiti olmak yerine yoğun bir özeti. Doğum ve kader... Kendi hayatımızı biz mi yönlendiririz yoksa sadece önceden belirlenmiş bir senaryodaki basit rollerimizi mi oynuyoruz? Bu soruyu oldum olası kendime sormuşumdur. Filmin başında aslında her insanın başına gelecekleri bu dünyaya gelmeden önce bildiği gibi bir fikir var. Tam şiddetle karşı çıkıp “Hayatın ne anlamı kalır o zaman?” sorusu ile boğuşurken başta verilmeye çalışan fikir şekillendirilip son halini alıyor: Sert 2 Kendilerini nasıl bir hayatın beklediğini her ayrıntısına kadar bilen henüz doğmamış bebekler, dünyada devam edecek yolculuklarına başlamadan önce “unutturma melekleri” diye adlandırılmış bir melek grubunun yanına uğruyorlar. Önümüzde duran bütün bir hayatı anlamlaştıran kritik durağımız işte burası. Bu noktayı geçerken yaşanan herhangi bir aksaklık tüm hayatımızı tamamen değiştirebilir. Yaşadığımız hayat bize sunduğu sürprizlerle güzelleşiyor benim gözümde, ben şaşırdıkça, şaşırmaya devam edeceğimi bildikçe gerçekten mutlu olabiliyorum. Yaptığım seçimler benim hayatımı yönlendiriyor ve üzerinde hiç durmadan karar verdiğim bazı şeyler, benden habersiz belki de hayatımın en büyük dönemeçlerini oluşturuyor. Kimi zaman seçimimin sonucunun ne olacağını öğrenmeyi çok istiyor olsam da içimde bir yerlerde hissediyorum ki böylesi çok daha güzel ve anlamlı. Filmde geçen şu replik fikirlerimin kısa bir özeti aslında: Kendimi avucumun içi gibi tanıyorum. Her tepkimi önceden görebiliyorum. Hayatım hava yastıklarıyla emniyet kemerleri arasında sıkışmış kalmış. Aşkın nasıl bir duygu olduğu, nedenlerinin ne olduğu sürekli bir merak konusu. Bir sürü çalışma yürütülüyor bu konu hakkında hatta aşkın bir ömrünün olduğu ve bu ömrün üç yıl olduğuna dair iddialar bile mevcut. İnsan hayatının vazgeçilmez bu duygusu aşkı da mercek altına almış film ve çok farklı şartlarda nasıl sonuçlar doğuracağını ayrı ayrı hikâyelerle sunuyor. Tabi bu kadar kişisel bir duyguyu filmden izleyip bir hayat tecrübesine dönüştürebilmek mümkün değil çünkü insanı derinden etkileyip ona en mantıksız hareketleri bile yaptırtabilecek bir duygu aşk... İnsanın başına gelene kadar hazırlık yapabilmesi, ihtimalleri ön görüp belli bir plan çerçevesinde ilerlemesine imkân yok. O yüzden belki de insanın en saf hali âşık olduğu hali. Hiçbir çıkar gözetmeden ya da beklentiye girmeden sırf içinden geldiği için bir şeyleri yaptığı zamanları, bir bakıma çocukluğuna dönmüş hali. Çocukluklarını, o saf zamanlarını özlediklerini söyleyen insanlar aslında sadece âşık olmayı özlüyorlar. Hep çok yanlış bulduğum bir yaklaşım: Aşk ve sevgi kavramlarının ayrılıp Sert 3 çıkarsız sevgiye aşk denilmesi. İçinde çıkar bulunduran bir sevgi nasıl oluyor anlam veremiyorum. Çıkarlarından vazgeçemeyip duygusuz olarak adlandırılmaktan korkan insanların en önemli sığınağı olan cümle: Seviyorum ama âşık değilim. Başta bahsettiğim aşkın ömürlü olduğu yaklaşımına da söyleyebileceğim tek şey anlamsızlık. Benim için aşk, o kişiyle zaman geçirildikçe daha çok yoğunlaşan paylaşımın artmasıyla ikili arasındaki bağları daha da güçlendirmesi gereken bir duygu, zamanla azalıp kaybolan değil. Bay Hiçkimse, hayat ve duygular konusundaki insan düşüncelerini toparlamaya çalışan ve benim açımdan başarıya ulaşmış bir film. Her seneye başlamadan önce bana hayatımı ve hissettiklerimi gözden geçirten bir 1 Ocak filmi! KAYNAKÇA Bay Hiçkimse. Yön. Jaco Van Dormael. Oyuncular Jared Leto, Sarah Polley, Diane Kruger. Virtual Films, 2009. DVD. Ağustos Böceği Olmak Güneşli Pazartesiler, kapitalizm eleştirisini olabilecek en naif şekilde yapan 2002 yapımı bir İspanyol filmidir. Filmde, çalıştıkları tersane hızlı küreselleşme ve arkaplandaki rantlar nedeniyle kapatıldıktan sonra işsiz kalan ve bu işsizlikle baş etmeye çalışan altı dostun öyküsü anlatılır. Filmin en öne çıkan özelliği, karakterlerin sanki birer film karakteri değil, gerçekten her gün mahallemizde karşılaşıp selam verdiğimiz tanıdıklarımız gibi olmasıdır. Her karakterin kendi hikayesi, kişiliği ve derinliği vardır ancak ana karakter Santa, bütün arkadaş grubundaki en ilginç fikirlere sahip, duygusal ve düşünsel açıdan en derin karakterdir. Birçok sahne onun orijinal kişiliğini yansıtır, bunlardan en düşündürücü olanı ise bir çocuk masalına verdiği tepkidir. Santa, bakıcılık yaptığı çocuğu uyutmak için ona masal okumaya karar verir ve şans eseri açtığı masal “ağustos böceği ve karınca”dır. Santa normal bir şekilde başlar masalı okumaya, ancak devam ettikçe dehşete düşer, sinirlenir. Karıncanın soğuk kış gününde ağustos böceğini ölüme terk etmesine şu tepkiyi verir: “Ve kapıyı açmadı!? Kim yazdı bunu? Çünkü olan şey bu değil! Karınca şerefsizin teki ve bir spekülatör ve neden bazılarının ağustos böceği olarak doğduğunu söylemiyor. Çünkü ağustos böceği olarak doğduysan s.çtın!” Santa, büyük ihtimalle bu çıkışını insanın doğduğu ailenin, eğitiminin, yetiştiği ortamın onu ağustos böceği veya karınca yaptığını düşünerek yapmıştır ve bu durumdan dolayı ağustos böceğinin sorumlu tutulmasına karşı çıkmıştır. Ancak ben bunu aslında Santa’nın kendine itiraf etmekten kaçındığı açıdan, insanın hayattaki öncelikleri açısından yorumlamayı tercih ediyorum. Gerçekten de, bazıları bu dünyaya ağustos böceği olarak gelir, bazılarıysa karınca. Kiminin önceliği hayattan keyif almak, anı yaşamak, şarkı söylemek, rüzgarı hissetmektir; kimininse güçlü bir görev ahlakı ile kışın üşümemek ve aç kalmamak için çalışmaktır. Şahsen, üçüncü bir grup daha olduğunu düşünüyorum ki bu zannımca en şanssız gruptur: Ağustos böceği olarak dünyaya gelip karınca olmak zorunda bırakılanlar. Bu, arada kalmış grup, asla gerçekten ne yapmak istediğinden, nasıl yaşamak istediğinden emin olamaz. Çevresindeki ağustos böceklerine özenir, onların rahatlığı, boş vermişliği, kendisinin uykularını kaçıran konulara karşı olan kayıtsızlığı onu hayran bırakır çünkü ne kadar isterse istesin, kendisine dayatılan sorumluluklardan kaçma cesaretini bulamaz kendinde. Evet, ona göre sorumluluktan kaçmak bir korkaklık ya da zavallılık değil, bir cesaret örneğidir, kişinin başkasından çok kendine ve kendi hayatına verdiği değerin bir kanıtıdır. Çünkü gelecekte mutlu olması için uğraştığı insan kendisi değildir, o anki hali değildir. Olduğu tek bir kişi vardır, o da ‘şu an’da yaşıyordur. Hatta bu insan, bazen şöyle de düşünebilir: Uğruna çalıştığım gelecekteki bu insan, gelecekteki kişiliği ve yaşantısıyla bunu hak edecek mi? Karınca grubunu gözlemlediğinde ise onlardaki azim ve çalışkanlık yine bir kıskançlığa neden olur. Kendisi, kaçmak isteyip kaçamadığı sorumlulukları yapmakta irade olarak büyük savaşlar verirken bu insanların bütün yükümlülükleri adeta bir makine gibi planlı ve programlı yapmalarını şaşkınlıkla izler. Ne yazık ki bu şanssız üçüncü grup, en kalitesiz vakit geçiren gruptur çünkü ne dinlenme vaktinden, ne de çalışma saatlerinden keyif alabilir. Dinlenirken o sırada çalışıyor olması gerektiğini düşünür, ancak çalışırken yaptığı işten nefret eder ve işine odaklanamaz. Devamlı bir arayış içindedir. Bu grup, aslında başkalarının kendisiye ilgili ne düşündüğünü en çok önemseyen gruptur. Kendileri için değil, toplum dayatmalarına göre, başkalarını memnun etmek için yaşayan insanlardır. Bu nedenle, hayattan aldıkları zevk ve hayat kaliteleri çoğunlukla daha düşüktür. Bu insanlar korkuyla yaşar, çünkü ağustos böceği ve karınca masalı gibi daha nice masallarla büyümüşlerdir, ağustos böceklerinin sonu unutmalarına mahal vermeyecek şekilde beyinlerine kazınmıştır. Ağustos böceklerinin hak ettiği gerçekten masaldaki son mu? Ağustos böceği de yazın neşeli, sıcak ve uzun günlerini sırf soğuk kış günlerinde üşümemek ve aç kalmamak için çalışarak geçirip hayatının en güzel zamanlarını, hayatının son derece yavan bir kısmında hayatta kalmak için feda etmek zorunda mı? Oysa çiçekler yazın açar, yazın nehir girilecek sıcaklığa ulaşır, yazın bir ağacın altında oturup sazını çalıp şarkı söyleyebilir ağustos böceği. Yaşayabileceği bütün mutlu anları ölüm korkusuyla feda etmeye zorlanması hangi sistemce meşrulaştırılabilir? Denebilir ki, ağustos böceği belli bir zamanını çalışmaya ayırıp kalanında istediği gibi yaşayabilir. Peki ama, ya yapamazsa? Ya o zamanı ayıramazsa, ya kısıtlı çalışma saatini sürekli erteler ve bütün bir yazı ne olduğunu anlamadan geçirirse? Bunun için hak ettiği soğuk bir kış gününde ölüme terk edilmek mi? Ne zaman çalışıp ne zaman yaşayacağımızın dayatıldığı bir dünyada, insanların kapana kısılmış ve mutsuz hissetmesinden daha doğal bir şey olamaz, hele de büyük çoğunluk karınca olmaya çalışan ağustos böcekleri iken. Ekin Ilgın Gök Kaynakça Aranoa, Fernando León de, dir. 2002. Los Lunes Al Sol. Film. İspanya. Berke SEVÜKTEKİN 21601409 KAYGISIZ KEŞİŞ Hepimiz yaşadığımız kalabalık şehirlerden, telefon seslerinden, otomobil uğultularından, en çok da hayatın sorumluluklarından kaçmak istemişizdir zaman zaman. Ne kötü ki tüm bunlardan kurtulmanın hiç de kolay olmayacağını hatta belki imkânsızlığını düşünüp vazgeçmişizdir bu isteğimizden. Ne de olsa içinde yaşadığımız çağda her şeyden vazgeçip doğanın hüküm sürdüğü bir diyarda hiçbir şeye sahip olmadan yaşamak hiç de kolay değildir. Sean Penn’in ‘’İnto the Wild’’ adlı yapıtı tam da bu konuyu ele almış ve insanoğlunun 20. yüzyılın beraberinde getirdiği yeni dünya düzenine başkaldırışını işlemiş bir eser. 20. yüzyılın materyalist ve maddiyatçı düzeni insanların para kavramına daha da bağlı yaşamaya başlamasına önderlik etti ve âdeta yeni bir dünya düzeni getirdi. Bu düzende insanlar bir kariyer sahibi olmaya, çok para kazanmak ve güç sahibi olmak için ellerinden geleni yapmaya ve hayatlarını bu amaç uğrunda çalışarak yaşamaya sürüklendiler. Alexander Supertramp (asıl adı Chris Mccandless), bu materyalist dünyanın kendine göre olmadığını ve hayatını bu kalıplaşmış kurallar dâhilinde yaşayamayacağını hayatının çok erken evrelerinde fark eden bir gençti. Alexander, bu toplumsal normlardan kaçıp ilkel yaşama ve doğanın mutlak üstünlüğünün hâkim olduğu bir coğrafyaya yerleşti. Hayatını bu normların belirlemesini reddetti ve bu düzenden uzaklaşıp yepyeni bir dünya kurdu kendine. Seyahatinin başlangıcında insanoğlunun mutlu olabilmek için ne başka insanlara ne de maddi değerlere sahip olması gerektiğini düşünmüştü. Maddiyat konusunda haksız sayılmazdı, ne de olsa sahip olma isteği gün be gün artmıştı insanoğlunun. İlkel çağlarda sadece barınacak bir evle mutlu olabilen insanoğlu, 20. yüzyılda yüzlerce şeye sahip olmak istemekteydi. Oysa bunca şeye gerek yoktu mutlu olmak için. Genç adam bunu erkenden fark etti. Yanıldığı noktaysa, insanoğlunun başka insanlar olmadan da mutlu olabileceğiydi. Sahi paylaşacak kimseniz yoksa en büyük başarılarınız bile ne kadar mutlu edebilir ki? Paylaşmak, insanın yaşamına değer katar ve hep denildiği gibi mutluluk paylaştıkça çoğalır. Bu durumu trajik bir şekilde fark etti kahramanımız. Belki de hayatın sırrını çözdüğüne inanmıştı ama gerçek hiç de öyle değildi. İnsanoğlu, doğası gereği toplumdan tamamen izole bir hâlde, uzun süre mutlu olamazdı. Filmi izlerken hikâyenin gerçekten yaşanmış olabileceğini düşünmemiştim açıkçası. Ne de olsa tüm insanlığa ve düzene bir başkaldırı fazlasıyla cüretkâr bir davranıştı. Kendime itiraf etmem de zor olmadı. Benim asla yapamayacağım bir davranıştı bu. Nedeni belki istememem, belki yeterince cesur olmamam, belki de başka sebeplerden de oluşan bir bütündü. Yine de Alexander’ın bu radikal kararını ve yürekliliğini fazlasıyla takdir ettim. Bunlara rağmen, hayatı kaygısız ve fevri yaşayış tarzı, onu trajik bir sona sürükledi. Belki çok gençti bu macera için belki çok tecrübesiz. Fevri davranışı, ailesini acı içinde bırakıp gitmesine ve bu yolda kendi sonunun gelmesine de sebep oldu. Tüm bu normları reddedişi, akılcı bir biçimde olsaydı eğer, belki de bütün dünyaya bir ders verecekti ve insanlara maddiyatın aslında ne denli önemsiz olduğunu kanıtlama fırsatı olacaktı. Filmin sonundaysa gizli bir mesaj yer alıyordu bana göre. Supertramp’ın trajik ölümü ve yalnız başına mutlululuğun mümkün olmadığını kabullenişi yola çıkarken sahip olduğu düşüncelerin tam tersiydi. Medeniyetten ve tüm insanlardan uzak, doğanın mutlak üstünlüğünün hâkim olduğu bir coğrafyada tek başına yaşamak mümkün değildi. En azından 20. Yüzyılda bu bir hayal olmuştu artık. İnsanoğlu diğerleriyle beraber, yardımlaşarak yaşamaya alışmıştı binlerce yıllık serüveninde. Kahramanımızsa bunu tam anlamıyla tecrübe edip sonucuna katlanarak öğrenen belki de yegâne keşişti. KAYNAKÇA: Penn, Sean. İnto the Wild. 2007. Film. Oğuzhan ÇİMEN İLK Mİ SON MU? Bir hamur düşünün, asla katılaşmayan daima şekillenebilen ömürlük bir hamur düşünün. Öyle ki bütün darbelere boyun eğen, büyüyüp küçülen, şekilden şekle giren fakat asla yok olmayan bir hamur. Belki kimileriniz böyle bir hamurun varlığıyla yokluğu arasında sorularla boğuşuyor iken kimileriniz çoktan neyden bahsettiğimizin farkına bile vardı. Evet, bahsettiğimiz şey biz, siz, onlar yani insan, insanın tam olarak kendisi. Yanılıyorsak söyleyin, hepimiz bir anne karnında küçük bir hamur parçası gibi hatta onun görülemeyen parçacıkları boyutundayken atmıyor muyuz ilk adımımızı bu dünyaya? Gün geliyor doğup dünyayla yüzleşiyor, ilk nefesimizi alırken de birkaç hamur parçasından çok daha büyük olduğumuzu sanmıyorum. Ağzımızdan çıkan ilk cümleler küçük bir hamur parçası kadar boşluktan çıkıp orada şekilleniyor. Ya ilk adımı gerçekten atan ayaklarımız, ya onlar, kaç hamur parçası eder sizce? Bakın şimdiden kocaman bir hamur oldunuz ve daha dün görülemeyen bir parçacıktınız. Bir de bugüne gelelim. Sokaktan geçen birinin size hamur parçası dediğini hayal edin. Değil ne demek istediğini sorgulamak, karşıdaki kişinin hakaret ettiğini düşünüp hemen kaba kuvvete başvuranlarınız olacağına eminim. Hadi bunu yapmayacak kadar seviyeli bir vatandaş olsanız da karşıdakinin ne demek istediğini anlamayacağınıza da eminim. Hâlbuki farkına varmamız gereken tam da bu iken neden aslımızı unutuyoruz. Çünkü o ilk hamur parçasına o kadar ek geldi ki biz sadece dışındakini biz sanıyoruz. Bunu yaparken de o an sahiplendikleri kişiliklerinin de bir hamur parçasından ibaret olduğunu unutuyorlar. Sonra öyle anlarda öyle olaylarla gerçekler yüzümüze öyle bir vuruluyor ki ortada hamur mamur kalmıyor, yok olup gidiyoruz kendi benliğimizde. O ilgi bekleyipte göremediğimiz babamız aslında bizi biz yapan, ne daha fazlası ne daha azı. Ya kulağımızı çeken ilk öğretmenin bize kattıkları, toplumda sergilediğimiz davranışların daima bir yaptırımı olabileceğini aşılayan o değil midir aslında. Ya o sabahlara kadar çalışılan sınavlar, ne farkı vardır ilerleyen yaşlarda şirketinizde çalışıyorken sonunu getiremediğiniz ay sonlarından. Sanki büyüdükçe bambaşka bir dünyaya kavuşuyormuşcasına hepimizde bir ürperti bir korku var adeta. Tüm bunları bir yana bırakın ve tek bir şeyin farkına varın. Öncelikle daima hamurunuza göre yükünüzün arttığını ve sonrasında ancak kendinize kattığınız tüm hamurların farkında olursanız, tüm zorlukların üstesinden gelebileceğinizin farkına varın. Bir de diğer boyutu var ki, kişiler. Hayatımızda her döneminde farklı farklı yerlerde belki hep benzer karakterde ve benzer değerde durmadan değişen ya da asla değişmeyen kişiler. Burada farkına varmadığımız en hassas nokta belki de o hamura en önemli şekli verenlerin şu an hayatınızda olmayanların hatta bilinçsizce nefret ettiklerinizin bunu yaptığı. Bu şekli vermeleri dahi nefret etmenizdense en azından ufacık bir saygı duymanızı gerektirmez mi? İlk aşkınızdan sizi yarı yolda bırakan iş ortağınıza kadar sizi bir sonrakine hazırlayan onlardı aslında. Daima bir gerideki bir ileridekini belirleyendi. Onların sizin hamurunuzu şekillendirip sonra o parçanın yere düşmesiyle kopan parçaya tam oturan ama belki çok daha büyük bir parça sizi mutlu edendi. Mecaz bir yana, hayatımızda yaşadığımız her şeyin kıymetini bilelim. O en gergin ve sinirli olduğumuz anlardan, tarif edemediğimiz mutluluklara kadar hepsinin ayrı değerde olduğun bununla birlikte asla ve asla değersiz, nefret edilmesi gereken şeyler olmadıklarını kabul edelim. Yeni hamurlara yer açalım. Büyüyelim, büyükçe kıymetini bildiğimiz eski ve yeni her şeyle daha da hafifleyelim. Unutmayın, en başta nasıl küçük bir parça iseniz hala daha fazlası değilsiniz, bir bütünsünüz. Kaynakça: Pamuk, O.(2016) Kırmızı Saçlı Kadın. İstanbul : Yapı Kredi Yayınları Ölümü Saklayan Yalan Yara bere içindeyim. Bedenim oyuk oyuk. Hissiz, donuk bir rengim var; griyim. Sık sık büyük darbeler alsam, şiddetli sarsıntılar geçirsem de hiç sesim çıkmaz, kendi halimde yoluma devam ederim. Dünyada beni önemseyen ve beni görmek isteyen çok az insan var. İnsanlar benden kaçıyor, benimle göz göze gelmemek için türlü yollar buluyorlar. Hele son zamanlarda kalabalık ve aydınlık şehirlerde kimse beni hatırlamıyor. Beni bilenlerse benim duygusuz, düşüncesiz olduğumu düşünüyor. Aksi, çoğunun aklına bile gelmez. Ama ben asla göründüğüm gibi değilim. Kimse benim duygusuz olduğumu sanmasın. Benim de duygularım ve düşüncelerim var. Görevlerim, çabalarım ve bir amacım var. Buradan dünyayı izliyorum. İnsanlara; hayatlarına, dertlerine, uğraşlarına ve amaçlarına bakıyorum. İnsanları o kadar dikkatle takip ediyorum ki her an gözüm üzerlerinde, onlara bir an bile arkamı dönmedim1. Ben Ay’ım. Dünya’yı çok eskiden beri tanırım. Kişiliğini, huylarını bilirim. İnsanlarla olan ilişkilerinde nasıl davrandığının, ne işler çevirdiğinin her zaman farkındayım. O, insanlara karşı marifetli bir yalancıdır. Hatta yalancılık onun uzmanlık alanıdır da denebilir. Şimdiye kadar çok az insan, onun yalanlarına kanmadı ve gerçeği gördü. İnsanlara sürekli ölümün olmadığı yalanını söylüyor. Onlara ölüm yokmuşcasına kendisi için çalışmaları gerektiğini fısıldıyor. Aslında tüm bu çalışmaların karşılığında vadettiği hiçbir şey de yok. Bu yüzden belki de insanları kendine aşık ediyor diyebilirim. İnsanların zaaflarını iyi biliyor ve her insanı kandıracak farklı bir şey buluyor. Kimini parayla kandırıyor, kimini şöhretle. Hatta bazılarını kandırmak için bu kadarına bile ihtiyaç duymuyor. İnsanların bu kadar kolay kandırıldıklarını görünce gerçekten şaşırıyorum. Milyarlarca insan gecesini gündüzüne katıyor, beyninin sınırlarını zorluyor ve Dünya’yı daha güzel bir yer haline getirmeye çalışıyor. Ki böylece daha rahat bir hayat yaşayabilsin. Ama aynı zamanda herhalde şunu unutuyor, daha güzel bir hayat için çabalarken yine aynı hayatın süresinden harcıyor. Üstüne üstlük o güzelleştirdiği hayatı ne kadar yaşayabileceği de belli değil. Aklını düzgün kullanabilse ne kadar anlamsız bir iş yaptığını anlayacak ama Dünya’ya olan aşkı buna engel oluyor. Ortalama olarak her saniyede bir kişinin vefat ettiği söylenir. Bu bir saat içinde dört bine yakın kişinin öldüğü anlamına gelir. İnsanlar günlük yaşamlarına devam ederken; belki yaşadıkları yerden, belki kendileriyle aynı meslekten veya belki kendileriyle aynı adlı olan insanların öldüğününden haberdar olurlar. Bunun sonucu olarak şunu çok iyi bilirler ki, ölüm herkesin başına gelecek ve ne zaman geleceği de belli değil. Dünyada, ölmeyeceğini iddia eden birisi yoktur. Ama aynı zamanda 1: Ay’a sık sık meteor çarpar fakat uzayda ses yayılmadığından olaylar tamamen sessizdir. Dünya’dan bakıldığında Ay’ın hep aynı yüzü görünür, diğer yarısı Dünya üzerinden gözlemlenememektedir. herkes ölmeyecekmiş gibi yaşar. Ertesi günün
mutsuz bir dille okuyucuya yansıtmaya çalıĢmıĢ olduğunu hissediyorum. Örnek verecek olursam eğer Ģair “ağacın biri bulvarda ölüyordu”,”dağlarda ateĢler yanmıyordu”,”deniz fenerleri sönmüĢtü” adlı yazdığı satırlarında sanki hiç güneĢ açmıyor güzel bir gün olmuyor da sürekli geceyi o puslu güz akĢamını sonsuza kadar yaĢıyormuĢ gibi aktarıyor. Bunların dıĢında ise Ģair ayrıca kiĢileĢtirme de kullanmıĢtır. Mesela sokak lambalarının öksürmesi, bulutların yürümesi yine aynı Ģekilde karamsar bir havanın habercisi gibi durmaktadır. ġair “Sisler Bulvarı” „nı yaĢayan bir varlığa ve onun içinde bulunan ağaçları, lambaları, yaprakları, yukarıdaki bulutları sanki onun karamsar duygusuyla ahenkle dans ettiğini göstermeye çalıĢmıĢ ve bu duygu yoğunluğunu o kadar büyük görmüĢ ki Ġstanbul‟un bu durumdan etkilendiğini göz önünde bulundurmuĢ. ġair içindeki bu umutsuz durumdan kaçarken sevgilisini de kaybetmenin verdiği hüzünle kendini farklı ülkelere göndermek istiyor ve her Ģeye rağmen sevgilisini kaybettiğini üzülmesine karĢın ondan uzaklaĢmak için elinde geleni yapıyor. Bu Ģiirde görülen bu duygu yoğunlukları tezata da bir örnek oluĢturmaktadır. ġair hem sevgilisini kaybediyor hem de bulmak ve hatırlamak istemiyor kendini “Sisler Bulvarı” „na ait hissediyor sanki orası bir hayat kaynağıymıĢ sanki suymuĢ gibi oradan geçmezse o karamsar havayı görmezse kendine gelemezmiĢ gibi düĢünüyor. 2. DUVAR Attila Ġlhan “Duvar” adlı Ģiirinde kendini ve sevgilisini bir duvar olarak gösteriyor ve bu ikisinin oldukları duvar hiçbir zaman güneĢ görmeyen bir yerde her tarafı simsiyah olmuĢ ve her türlü kötülüğe Ģahit olmuĢ duvarlardır onlar. Bu iki duvar kiĢileĢtirilmiĢtir ve her Ģeyi duyup görürler fakat ellerinde bir Ģey gelmez, hareket edemezler onlara dokunan Ģeylere, onları üzen yaralayan hiçbir Ģeye tepki gösteremezler sadece sessizce izler ve kahrolurlar. Bu Ģiirdeki asıl tema Ġkinci Dünya savaĢındaki her kötülük görmüĢ kahredilmiĢ duvarlar anısına yazılmıĢtır; çünkü bu duvarlar çok ölüm görmüĢ, çok kan görmüĢ. Her yerleri çamura bulanmıĢ yağmurla suyla soğukla imtihan edilmiĢtir sabırları. Her Ģeye rağmen bütün üzüntülere acılara bu duvarlar dimdik ayakta durmayı baĢarmıĢlardır ama ellerinde değildir. Aslında ellerinden gelse öne eğileceklerdir; çünkü utanıyorlardır yapılan zulümlere tepki gösteremediklerinden dolayı kahroluyorlardır. 3.YAĞMUR KAÇAĞI ġair “Yağmur Kaçağı” adlı Ģiirinde umutsuzdur ve sevgilisinden yardım istemektedir çünkü yağmur onu sürükleyip sevgilisinden ayıracaktır. ġairin yağmur diye nitelendirmiĢ olduğu belki de kiĢileĢtirilmiĢ baĢka bir Ģahıstır, aralarındaki kara kedidir kim bilir! “Yağmur Kaçağı” olan Ģairimiz bir güz akĢamında sevgilisi her ne kadar onun içinde bulunduğu dumu anlamasa bile ona haykırmaktadır “elimden tut yoksa düĢeceğim/yağmur beni götürecek yoksa beni” derken sevgilisinin ona yardım etmesi gerektiğini yoksa ikisinin bir daha birbirlerini anlatmaya çalıĢmaktadır belki de. 4.KĠMĠ SEVSEM SENSĠN Attila Ġlhan “Kimi Sevsem Sensin” adlı Ģiirinde bir kadına olan bağlılığını, ondan kopamayaĢını, kiminle beraber olsa, kimi koklasa, kiminle görüĢse, öpüĢse yine de asıl sevgilisinden kurtulamayacağını hala bir yerlerde gözlerinin onu aradığını anlatmaya çalıĢmaktadır. Ayrıca bu duruma hayret etmiĢtir Ģair; çünkü her çeĢit kadınla beraber olmuĢ. ġehvetse Ģehvet, aĢksa aĢk, duyguysa duygu hepsini yaĢamıĢ ama içine iĢlemiĢ olan asıl kadınını unutamamaktadır. Diğer kadınlar hep o kadını var etmek için onu yüceltmek için varmıĢlar gibi sanki onların “getirdikleri yağmur” belki de Ģairin gözyaĢlarıdır asıl kadına olan duygularına karĢı hissettiği. ġair bu duyguyu ne kadar irdelese de çözememiĢtir asıl sevgilisinin ne olduğunu anlayamamıĢtır. SONUÇ Attila Ġlhan “Sisler Bulvarı”, “Duvar”, “Yağmur Kaçağı”, “Kimi Sevsem Sensin” adlı bu dört Ģiirinde hep karamsarlığı bir duyguyu arayıĢını ama bulamayıĢını asıl sevgilisini, üzüldüğü ölen insanları, yağmuru, sonbaharı, soğuk puslu geceleri her Ģeyiyle bütün bu temlarla duygularla ne olursa olsun sevgilisiyle yaĢamıĢtır. Kimi zaman duvar oluyorlar birsürü zorluğa göğüs germeye çalıĢıyorlar, kimi zaman yağmur onları birbirinden ayıracak kadar güçlü konuma geliyor, kimi zaman bir bulvar öyle bir kudrete eriĢiyor ki Ģair de sevgilisi de vazgeçemiyor. Sonuç olarak Attila Ġlhan karamsar duyguları yansıttığı bu Ģiirlerinde beni çok etkilemiĢtir. Zaten kendisine olan hayranlığım sizlere bu yazıyı hazırlamak için bu satırları yazmaya baĢladıktan sonra da içimde büyük bir duygu yoğunluğu oluĢmaya baĢlamıĢtır. Attila Ġlhan gibi büyük bir Türk üstadını herkesin okumasını ve kendince anlam çıkarmasını temenni ederim. Kumsal Temizsoylu Bir İnsan Dört Maske Bu hayatta herkesin üç tane yüzü olduğuna inanıyorum. Birincisi, etrafamıza gösterdiğimiz o yapmacık yüz, ikincisi sadece en yakınlarımızın bildiği ama asla en içten olmayan yüzümüz, üçüncü ve sonuncusu ise sadece kendimizin bildiği o en tehlikeli ve sadece kendi çıkarlarımız ön planda olduğu zaman gösterdiğimiz yüz. Her insan bunu kabul etmese bile aslında herkesin sakladığı bir yüzü vardır. Beynimizden geçen ama dışarıya aktarmaya korktuğumuz düşünceler, yada en yakın arkadaşımıza bile söylemeye çekindiğimiz bazı ﬁkirler… Peki bunları ne kadar çekinsek bile söyleyebileceğimiz ya da gösterebileceğimiz bir durum yok mu ? Elbette var sadece kendi çıkarlarımız kendi duygularımızın önüne geçtiği zaman o kimsenin bilmediği üçüncü yüzümüz ortaya çıkar. Bir şeyi gerçek anlamda saplantı haline getirirsem onu elde etmek ya da başarmak için yapamayacağım hiçbir şey yoktur. Javier Cercas'ın Saplantı adlı romanında da karakter elde etmek için uğruna vermeyeceği hiçbir şey olmayan edebiyat aşkı için adeta dördüncü bir yüz ortaya çıkarmış, kendisinin bile bilmediği o yüzü. Dördüncü yüz diyorum çünkü karakter istediği şeyi elde etmek için kendisine bile yalan söyleyen ve kendi düşüncelerini resmen dördüncü yüzüyle kendinden bile saklayan bir insandır. Bu yüz bu nedenden dolayı aralarında en tehlikelisi ve acımasızıdır.Bir insanın hayatta en çok istediği şeyi yapmak için göze alamayacağı hiçbir sıkıntı yoktur. Diyelim ki bir şirkette çalışmak için görüşmeye gideceksiniz, gitmeden önce en güzel kıyafetler seçilir, en güzel makyajlar, saçlar yapılır ve yüzlere o en tatlı, en kocaman gülümseme yerleştirilir. Görüşme boyunca gülümseme bir saniye bile yüzlerden düşmez. Masada dimdik bir şekilde oturulur ve sanki bir robotmuşcasına zayıf yanlarımız asla gösterilmez. Sonuç olarak işe bu sahte kişiliğini en iyi şekilde oynayan ''oyuncu'' alınır. Dünyadaki herkes bunun böyle olduğunun farkında olmasına rağmen kimsenin ağzından bu gerçek ortaya dökülmez ve bu gerçek milyarlarca insan arasında tutulan çok önemli bir sır gibi saklanır. Bana göre bu ciddi toplum baskısı değiştirilmeli ve insanların kendi kişiliğini yani kendi has yüzlerini her yerde hiç değiştirmeden kullanabilmeleri için gerekli önlemler alınmalıdır. Bir nevi içinde yaşadığımız bana göre yalandan ibaret olan bu ''mükemmel'' ütopyanın acilen değiştirilmesi şarttır. Kitapta karakterin saplantı haline getirdiği o romanı yazmak için etrafından karakter arayışına girmesi ve bulduğu karakterlerin hayatlarını izleyebilmek için onlarla numaracıktan samimiyet ortamı kurması toplum baskısından başka hiçbir şey değildir. Ben her insanın farklı yüzlerinin olduğunu ama herkesin bu baskıdan çıkıp gerçek yüzlerini kullanmaları gerektiğini savunsam bile maalesef içinde bulunduğumuz toplumdan dolayı bu benim için bile neredeyse imkansızdır. Çünkü en basitinden misaﬁrliğe gittiğimi düşünelim ev sahibinin yaptığı yemekler asla hoşuma gitmese bile ''nasıl olmuş, beğendiniz mi ?'' sorusuna ''evet, çok güzel olmuş ellerinize sağlık'' cevabının verilmesi bir ''zorunluluktur''. Hayatta bazı şeyler artık sanki yapılması zorunlu olan kurallarmışçasına öyle basmakalıp hallere büründüler ki; o yemekte ''üzgünüm ama çorba benim damak tadıma hitap etmiyordu yine de ellerinize sağlık'' cevabı büyük bir terbiyesizlik olarak algılanıp sizi toplumun gözünde küçük düşürecektir. Peki hoca size sınavda kopya çektiğinizi söylediğinde eğer bu doğru değilse ve kendinizden eminseniz böyle bir baskının altında kalamayabiliriz. Toplumun basmakalıp kurallarını düşünmeye fırsat kalmadan kendi yüzümüzü gösterebiliriz. Hiçbir şeyi düşünmeden içimizden geldiğince hareket ederiz. Bana göre bu durum sadece gerçekten sinirlendiğimiz ve artık bize biçilen o rolü yapamayacağımız zamanlarda değil her zaman için olmalıdır. Kısacası ben sabah evden çıktığım zaman ''günaydın'' demek zorunda olduğum için değil gerçekten istediğim kişilere ''günaydın'' demek istiyorum. Yada herkes doktor ol, en güzel meslek, en prestijli meslek doktorluk dediği için doktor olmak istemiyorum. Gerçekten insanlara yardım etmek istediğim için doktor olmak istiyorum. Yazacağım romanıma komuşumun karakterini uygun gördüğümü ona söyleyebilmek ve ondan hayatının detaylarını duyabilmek istiyorum. Bence artık bende dahil olmak üzere, hepimiz ne kadar tehlikeli olursa olsun, o kimseye göstermediğimiz üçüncü yüzümüzü tek yüzümüz yapmalı ve bu gelip geçici dünyada içimizden geldiğince davranmalıyız.Javier, Cercas. Saplantı. Everest Yayınları, 2016. Baskı.Bilge Doğmaz BAKMA HAZZININ MEŞRULAŞTIRILMASI ÜZERİNE BİR HITCHCOCK BAŞYAPITI Bakma hazzının temel bir içgüdü olduğuna en büyük kanıt günümüz sinemalarıyken, Alfred Hitchcock gibi üretken bir beynin skoptofili teması üzerinde durması çok da şaşırtıcı değil. Fakat voyerizmi çağına kabullenilebilir halde sunduğu 1954 yapımı Arka Pencere filmi, izleyicisine farklı bir perspektif önererek bir devrim niteliği taşıyor. Alfred Hitchcock, insanlığın voyerist eğilimleri üzerine bir kariyer yaptı ve şüphesiz diğer hiçbir filmi voyerist yaklaşımın teşvikinde Arka Pencere’yle yarışacak kadar etkili olmadı. Senaryodan kısaca bahsetmek gerekirse; baş karakter Jeff, görev sırasında bacağını kırmış ve kalçasından ayak bileğine uzanan alçısıyla ayağa kalkmak için gün sayan bir polis muhabiridir ve koltuğunda yalnız geçirmek zorunda kaldığı saatler sırasında komşularını izlemeyi bir alışkanlık haline getirmiştir. Uzatmalı nişanlısı Lisa ve bakıcısı Stella Jeff’i sık sık ziyaret ettiklerinden bir süre sonra onlar da olayların gidişatını takip etmeye başlarlar ve evlerin birinde rutine aykırı garip olaylar dönmeye başladığını fark ederler. Cornell Woolrich’in Türkçe çevirisi bulunmayan “It Had to Be Murder” adlı eserinden beyaz perdeye uyarlanan filmin, öyküden büyük oranda beslendiği çok açık, fakat Hitchcock’un dokunuşları olmadan aynı sürükleyici akış sağlanır mıydı, bilemiyorum. Bakma hazzının meşrulaştırılmasında büyük rol oynayan bir başka isim ise şüphesiz hikayeyi beyaz perdeye uyarlayan senarist John Michael Hayes. Hayes yalnızca ana fikri güçlendirmekle kalmıyor aynı zamanda karakterlerin bireysel öykülerini ve alt yapılarını filme dahil ederek diyalogları da daha inandırıcı kılıyor. Senaryoyu kabaca incelersek, filmin daha ilk dakikalarında bakma hazzını meşrulaştırmak için pek çok şartın uygun olduğunu görmek mümkün. Örneğin, James Stewart tarafından canlandırılan baş karakter L. B. “Jeff” Jefferies’in görev sırasında bacağını kırmış ve belden aşağısı alçıyla kaplı bir polis muhabiri olması elbette filmin başlangıcı için bir gereklilik değil; fakat merakını mesleğine dönüştürmüş bir adamın, haftalarca işinden uzak kalıp kendini sıkılmış halde bulması izleyiciyi voyerizmin makul olduğuna inandırmak için güçlü bir piyon olarak kabul edilebilir. Bu güçlü ilk hamleye bakıp filmin tümünün skoptofilinin doğruluğunu savunarak ilerlediğini düşünenler ise çok yanılıyor. Çünkü Hitchcock, kendisinden beklendiği üzere karakterlerin inandırıcılığını, film ile verilmek istenen anafikir için öylece bir kenara atmıyor. Aksine, zıt görüşleri, daha sonra falsolarını göstermek üzere filme dahil edip anafikri daha da sağlam bir temele oturtuyor. Örneğin Jeff’in uzatmalı nişanlısı Lisa Carol Fremont’u canlandıran Grace Kelly ve Jeff’e iyileşme sürecinde göz kulak olan bakıcısı Stella’yı canlandıran Thelma Ritter filmin başında Jeff’in edindiği izleme alışkanlığına karşı olsalar da, ilerleyen sahnelerde iki bayanın da Jeff’in anlattıkları ve çıplak gözle gördükleriyle yetinmeyip Jeff’in dürbününü alıp voyerizme dahil olduklarını açıkça algılıyoruz. Senaryonun voyerizm yanlısı son ve en büyük hamlesi ise Jeff’in gözlemi sayesinde bir cinayet vakasının çözülmesi ve cinayet zanlısının tutuklanıp cezasını bulması oluyor. Bana göre filmi izlemeye değer kılan tek nokta anafikir de değil. Bir iç mimar adayı olarak benim, bazı filmleri konunun ilginçliğine odaklanmaksızın, salt geçtiği ortamı incelemek için de izlediğim oluyor. Arka Pencere adlı yapıt da bu filmlerden biri, bunun nedeni ise; olayların tüm akış boyunca Manhattan’ın işlek caddelerinden birinde iç avlulu bir apartman dairesinde ve dairenin gördüğü pencereler dizisinde geçtiği hissi verilse de tüm ortamların aslında bir stüdyoda bu film için özel üretilmiş mekanlardan ibaret olması. Set tasarımcısı senaryoya bağlı kalmak adına adeta bir koleksiyoner gibi çalışmış ve bauhaus tipi gösterişsiz bir binanın bir birinin klonu olan dairelerine farklı farklı bir dolu dünya yerleştirmiş. Şöyle bir toparlamak gerekirse, Arka Pencere, izleyicisine farklı bir bakış açısı kazandırmayı amaçlayan, gerek karakter betimlemesi, gerek kurgu, gerek mekan bakımından oldukça inandırıcı ve senaryosuyla da oldukça ilginç ve sürükleyici bir film. Henüz izlememiş olanlara, temiz bir zihinle sindirerek izlemelerini, izlemiş olanlara ise tekrar açıp olaylara daha derin yaklaşarak analiz etmelerini tavsiye ediyorum. 1 Ad: Yağız Soyad: Suğür Section: 101-2 Öğretmen: Neşe Çetiner Heykel Adı: Madenci Heykeli Tarih: 15.02.2015 Heykeltraş: Metin Yurdanur KÖMÜR KARASI Soğuk, karlı ve sisli bir Ankara sabahında yürürken sol tarafımda beliren bir heykel olduğunu fark ettim yaklaşık 2 ay önce. Daha dikkatli baktıktan sonra anladım, tuttuğu kazma ve başındaki şapka ile bir madenciyi temsil ettiğini. İşte o an aklımda sırayla belirdi düşünceler. Sırf kendilerine, eşlerine ve çocuklarına daha sağlıklı bir hayat sunabilmek daha doğrusu yaşayabilmek için yerin yüzlerce metre altında yaz, kış, kar, yağmur, soğuk, sıcak demeden var güçleriyle ve bitmek tükenmek bilmeyen bir enerji ile çalışan bu emektar adamlar geldi aklıma. 1991 yılında Metin Yurdanur tarafından Zonguldak’ta çalışan madenciler için yapılan, sonrasında ise Soma’daki facia sonrası Çankaya Belediyesi tarafından yenilenen Madenci Heykeli, önünden geçen herkesin ilgisini çekmeyi kolaylıkla başarıyor. İster yerli, ister yabancı olsun kimsenin bu heykele baktıktan sonra yorum yapmamasının mümkünatı yok. Hepimizin bildiği gibi bu kapitalist dünya düzeninin bizi yapmaya zorladığı şey ve bu rejime ayak uydurabilmenin tek yolu para kazanmak. İlk başta bakıldığında yapılması gayet kolay olarak gözüken bu iş, gerçekte göründüğü kadar çabuk ve kolay olamıyor ne yazık ki. Bizi bu zorunluluğa iten bu rejimin diğer bir eksisi ise nasıl para kazanacağımız ile ilgilenmemesidir. İster kumar, ister şans, isterse alın teri olsun ama sonuç olarak akşam eve döndüğümüzde cebimizdeki cüzdanımızın para ile dolu olması gerekiyor ne yazık ki. Sayıları saymakla bitmeyecek diğer meslek grupları gibi 2 madencilik de akşam eve mutlu dönmemiz için yapabileceğimiz bir meslek. Ama bu meslek diğer sıradan meslek gruplarına göre bazı farklılıklar barındırmakta. Gerek can güvenliği gerekse verilen maaş bakımından bu emektar işçiler bence emeklerinin karşılığını alamıyor maalesef. Kendi hayatlarını tehlikeye atan bu adamların, tek yaptığı işin birkaç belgeye imza atmak olduğu bir iş adamından yüzlerce kat daha düşük maaş aldıklarını düşününce hayatı sorgulamadan edemiyor insan. Tabii ki burada iş adamlarına karşı herhangi bir fobim olmadığını da belirtmek isterim ama bir karşılaştırma yapınca gerçekten madencilerin hakkının asgari ücret olmaması gerektiğini düşünüyorum. Bu emektarlara ek olarak bu işin tahsilini almış üniversite mezunu Maden Mühendisleri hakkında konuşmak bile istemiyorum. Belki de sırf madenlere tutkusu olduğu için bu mesleği yapmayı seçen eğitimli insanlar dumandan boğularak ölmeyi hak etmiyor. Sabah akşam durmadan çalışan bu insanları ayakta tutan tek şey ise kafalarına taktıkları kaskın ışığının aydınlattığı karanlığın ötesinde beliren sevdiklerine iyi bir gelecek sunma isteği. Fakat bu insanlar ne kadar çok isteyerek ve bilinçli olarak çalışsa da, talihsiz bir şekilde hayatlarını kaybetmekten kaçamıyorlar. Gerek hükümetin gerekse işletmecilerin bilinçsiz ve ilgisiz davranışlarından dolayı bu zavallı insanlar haber kanallarının son dakika haberlerine ve gazetelerin ilk sayfalarına konu olmalarını hak edecek hiçbir şey yapmıyorlar aslında. Gerekli önlemleri almak ve çalışanlara bilinçli bir şekilde yaşanabilecek bu problemlerin ardından neler yapmaları gerektiğini öğretmek sanırım çok zor geliyor bu ilgili kişilere. Ayaklarındaki yırtık ve eskimiş ayakkabılarıyla ve incecik giysileriyle bütün olumsuzluklar ile savaşan bu insanların göz göre göre ölüme bu kadar yaklaşmasına neden olan bu kişiler hakkında hiçbir şey yapılmaması insanı çileden çıkartıyor. Kısacası tek yaptıkları, bıkıp usanmadan işine gitmek olan bu insanlara zarar vererek sadece onların hayatını mahvetmiş olmak değil, aynı zamanda bu insanların eşlerinin, çocuklarının ve ailelerinin de dünyalarını karartmış olmak. Akşam babasının öpücüğü ile uyuyan çocukların, sabah yanına baktığında kocasını gören eşlerin ve kendisinden çok sevdikleri için yaşayan madencilerin tek suçu, bu kapitalist dünya düzenine ayak uydurmaya çalışan masum, zararsız insanlar olması sanırım. Zihnimizde bu düşüncelerin oluşmasını ve unutulmamasını sağlayan başta Metin Yurdanur ve sonrasında Çankaya Belediyesi’ne şükranlarımı sunuyorum. Keşke oradaki heykelin dili olsa da anlatsa madencilerin neler hissettiğini, nelerin değişmesi gerektiğini. Sena Tulukcu Yönü Bozulan Pusula Hırs, ihtiras, şehvet… Bu kelimeleri ilk duyduğumuzda şüphesiz ki birçok kişinin aklına klişeleşmiş bir Türk dizisinin tanıtım filmi gelebilir. Fakat tutkunun alt başlıkları olarak görebileceğimiz bu üç kelimenin inkâr etmesi imkânsız bir gücü bulunmaktadır. Bu üç kelime insanlık tarihini yönlendirmiş, bu günlere gelmesini sağlamış ve bir nevi insanların hareketleri üzerinde çok önemli bir yere sahip olan kontrol mekanizmaları hâline gelmiştir. Bakış açısının özelliklerine göre zaaf ya da zayıf noktalar olarak düşünülmesi mümkündür. “Rezil de etmek, vezir de etmek” durumu insanlar için çoğu zaman bu kelimelerin etkisinde oluşmaktadır. Öyle bir etkileri vardır ki kimi zaman gelir kişiyi engin dağların doruk noktasına çıkarabilirken, kimi zaman geldiğinde de kişinin kendisiyle birlikte ardında kalmış olan her şeyi yakıp yıkıp kül etmesiyle son bulmuştur. Hatta tüm dünyayı etkisi altına alan devletlerin bile bu sebeplerden ötürü yıkılması da tarihte eşi benzeri görülmüş bir durumdur. Hırs, ihtiras ve şehvete fazla kapılması, onları yegâne kontrol hâline getirilmesi hâlinde kişi zaman içerisinde kendi benliğini yitirmeye başlayacaktır. Bu konuda içimizde bir fren mekanizmasının varlığı zorunludur desem yanlış olacağını düşünmüyorum. Aksi takdirde çağlayan bir akarsunun bitmek tükenmek bilmeyen akışı içerisinde boğulma kaçınılmaz bir durum hâline gelecektir. Atalarımızdan bugünlere kadar ulaşmış olan “azı karar, çoğu zarar” atasözü bu durum için de bir ölçüt oluşturmaktadır. Her şeyin bir sınırı olması gerektiği gibi hırs, ihtiras ve şehvetin de bir sınırlaması olmalıdır. Sahip olduğumuz hırsımız, ihtirasımız ve şehvetimiz, içinde bulunduğumuz durumun nihai bir sonuca ulaşmasındaki çok önemli etkenlerdendir. Bunların hayatta olmadığı durumlar düşünülemeyeceği gibi çok olduğu durumlar da içinden çıkılması güç bir hâle dönüşecektir. İnsan, ömründe birçok ayrı maceradan, hikâyeden oluşan bitmek bilmeyen bir serüvenin içindedir. Bu karşı konulması imkânsız olan akış içerisinde bu etkenler önemli bir pusula görevi görebilir. Aynı zamanda bu pusula kişilerin hayattaki yönünü kaybetmesine sebep olabilecek duruma getirebilir. Bu pusulayı doğru kullanmak tabii ki biz insanların elindedir. Hırs, ihtiras ve şehvetin kölesi olanlar kendilerini çevrelerindeki hiçbir şeyi göremeyecek duruma düşürebilirler. Bu gözlerine inen siyah perde nedeniyle çevrelerine verdikleri hasarlardan da bihaber oldukları bir sonuç söz konusu olabilmektedir. Tutku her bir bireyin hayatının ayrılmaz mihenk taşı hâlidir. Tutku insan hayatlarının güneşidir. Yolumuzu aydınlatır. Fakat tutkunun bu üç alt başlığında aşırıya kaçılması hâlleri, uçarken kendini içinde bulunduğu durumun zevkine fazla kapılıp, doyumsuzluğun sebebiyle güneşe çok yakın uçması sonucu, zevki aniden hazin bir sona dönüşmüş olan İkarus’a çevirebilme niteliğine de sahiptir. Yönümüzü kaybetmek de, belli bir çizgi içerisinde ilerlemek de bizim elimizdedir. Elimizde bulunmakta olan bu pusulanın doğru yanlış kararı da yine bizim kontrolümüzdedir. Sonuçların yakım, yıkım ya da başarı ve mutlulukla sonlanacağı konusunda son söz şüphesiz ki bireyin iç dünyasında saklı bir hâlde durmaktadır. Hırsın, ihtirasın ve şehvetin açtığı kapılar kişiye ilk başta âdeta mutluluğun kapılarını açmış olduğu hissiyatını verebilir. Daha sonraki süreçlerde ise aşırılığa kaçmış olmanın verdiği pişmanlık duygusu insanı içten içe kemirip bir cesetleşme süreci içerisine sokabilmektedir. Bayan Henriette1 gibi pişmanlıkla biten bir son kimsenin hayatında istediği bir son değildir. Pusulamızın yönünün doğru olması bizim kontrolümüzdedir. Zweig, Stefan. Bir Kadının Yaşamından Yirmi Dört Saat. Çev., Mahmure Kahraman. İstanbul : Türkiye İş Bankası Kültür Yayınları, 2007. 5. Baskı 1 Stefan Zweig’ın Bir Kadının Yaşamından Yirmi Dört Saat romanındaki baş rolde bulunan karakterENGELSİZ AŞK Evinizde odanızdan çıktınız salona doğru gidiyorsunuz. Bakıyorsunuz ki salonun kapısı kapalı. Siz de hemen kafanızı camdan karşıya geçirip, elinizi ardından da vücudunuzu içeri alıyorsunuz, zahmetsiz ve uğraş gerektirmeden önünüzdeki engeli aşmış oluyorsunuz. Olabilir mi böyle bir şey sizce? Oturduğunuz yerde ‘Tabii ki hayır! ’ diye düşünüyorsunuz biliyorum. Her şeyin bir üslubu belirli bir kuralı var diyorsunuz çünkü siz böyle öğrendiniz okulda. Mesela kapı kafa atılarak değil üzerinde bulunan kulp indirilerek açılır, bunu hepiniz çok iyi biliyorsunuz. Fakat hayatta, karşısında bir engel olduğunda cam kapıdan kulp kullanmadan geçer gibi engelden atlayabilecek, üslup kural tanımayan ve okullarda anlatılmayan bir gerçeklik var adı da “aşk”. Küçükken anneniz size hep ‘ Oğlum, kızım büyüklere ses yükseltilmez bu bir kuraldır. Oğlum, kızım evin içindeki halıya dışarıda giydiğiniz ayakkabı ile basılmaz, bu bir kuraldır.’ tarzından milyonlarca cümle kurmuş ve bir sürü kez sizi de bana da olduğu gibi azarlamıştır, adım kadar hatta daha çok eminim. Sadece bununla kalsa yine iyi. ‘Oh annemin dırdırını duymayacağım sonunda okula gidip arkadaşlarımla vakit geçirebileceğim.’ dersiniz bu sefer de öğretmeniniz sizi rahat bırakmaz başlar her sabah ‘ Söz almak için parmak kaldırılır. İzin almadan sınıftan dışarı çıkılamaz.’ diye kuralları sıralamaya. Fakat büyüdükçe hayatınıza bu tür kuralları olmayan daha doğrusu olamayan bir kavram giriyor, aşk. Aşk tam olarak ne demek gibi bir soruyu cevaplayabilmek isterdim ama çok öznel bir duygu. Kimi aşkı karşılıklı sonsuz sevgi ve musmutlu bir beraberlik olarak kısa ve aşkın hak etmeyeceği bir basitlikte anlatır. Fakat bir de benim çok yakın bir arkadaşımın çok sevdiğim bir sözü var ‘Aşk, birine seni mahvetme yetkisini vermek ve onu kullanmayacağına güvenmektir.’ Bence bu cümle bu güçlü duyguyu en güzel özetleyen cümle çünkü bu yol herkesin sandığı kadar engelsiz, sadece mutluluktan ibaret bir yol değildir. Aşk, gücü ile , tutkusu ile yolda karşısına çıkan engelleri atlayabildiği için ‘aşk’ tır, çünkü o engel tanımaz. Çoğumuzun ortak hayali (yaklaşık olarak) üniversite yıllarımızda beyaz atlı prensimizi ya da uyuyan güzelimizi bulmaktır. Diyelim ki şanslı çıktık ve bulduk o özel insanı. Evlendik, çocuklarımız oldu. Her şey çok güzel gidiyor, her şey rayında tıkır tıkır sorunsuz ilerliyor. Fakat bu tekdüzelik zamanla canımızı sıkmaya başlıyor. Zaman geçiyor, geçiyor ve biz artık tutkumuzu kaybetmiş, eşimize olan bağlılığımızı yitirmiş oluyoruz. ‘Kesinlikle böyle olacak.’ diye bir şart yok ama aşk bu her şey olabilir, kural yok. Siz tam da bu sıralarda bir gün arkadaşlarınızla dışarı çıkıyorsunuz ve karşı masada oturan sizden yaşça daha küçük bir bey/bayan ile göz göze geliyorsunuz. Eşinizi yıllar önce ilk gördüğünüzde hissettiğiniz duygunun üzerindeki tozlar bir anda tatlı bir esinti ile uçup gidiyor. Zaman ilerledikçe sizin için yeni ‘o’ kişi ile görüşmeye başlıyorsunuz. Yaptığınızın toplumun gözünde yanlış olduğu apaçık ortada. Görüştüğünüz kişi sizden küçük, evlisiniz, evde her okuldan döndüğünde sizi görmek için can atan çocuklarınız var ve siz bu nedenle vazgeçiyorsunuz aşkınızdan ve hayatınıza bıraktığınız yerden devam ediyorsunuz. Fakat çoğunuz genelde hep şu ince noktayı kaçırıyorsunuz ki aşk en zor durumda bile engel tanımaz, tanıyamaz. Hakim olamaz kendisine, eğer tanıyabiliyorsa, çizgiyi aşamıyorsa hissettiğiniz duyguya ‘aşk’ demeyin, bu güçlü kelimeyi böylesine bir cesaretsizliğin altında ezip geçmeyin. Özdemir Asaf’ ın da dediği gibi ‘’ Bir anda her şeyden vazgeçip gitmek kolaydır nasılsa; ama marifet değil. Aşk gitmekten vazgeçip sevmektir aslında.’’ EKİN KORKMAZ 21601858 KAYNAKÇA: http://i.dr.com.tr/cache/600x600-­‐0/originals/0000000679425-­‐1.jpg http://i4.ofpof.com/content/242xpk4q30/gallery/_780x414-­‐dozpj7x5sw.jpg Ne Yaptın Be Asafcığım! Ne yaptın be Asafcığım? Nerelere götürdün beni? Oysa ki ne zamandır isterdim ben şair olmayı. Kim bilir kaç defa denemişimdir bir şeyler karalamayı, içimdeki çözümleyemediğim duyguları sözcüklere sığdırmaya çalışmayı. Hüzünlüyken, sevinçliyken, bazen de hiçbir şey hissetmezken uğraştım okuyunca benim hissettiklerimi tadabileceğin dizeler yazmaya. Ama ne yapsam nafile! Ortaya acemi, çocuksu dörtlükler çıktı, onlar da duygularımı tam anlamıyla anlatamadılar. Ben de ne yapayım, el mahkum, iyi bir şair yerine iyi bir şiir okuyucusu olmaya karar kıldım. İtiraf etmeliyim ki içimde ufak da olsa bir umut var, senden ve diğer ustalardan bir kaç bir şey kapar da bir gün derme çatma ben de bir şiir yazabilirim diye. Seni bana hep Lavinia şiirinle tanıttılar. Aman, sen de! Bana ne kızıyorsun canım? Ben de biliyorum tek şiirinin o olmadığını. Bana kızma, lise edebiyat kitabını hazırlayanlara kız. Onların kabahati. Ama benim sana şimdi edeceğim sitemin sebebi Lavinia değil. Sebebi başka. Bilirsin çok severim aşktan, sevdadan konuşmayı ama bugün nedense hiç mecalim yok aşka kafa yormaya. Geçen gün senin şiirlerini okuyordum yine. Her zamanki gibi yormadın beni kısa şiirlerine, sağ olasın. Hemen düşürme yüzünü, bozulma hemen. Kötü anlamda demedim. Her ne kadar hızlıca okuduysam da dizelerini, her şiirin sonunda bir an duraksadım, düşündüm. Zevkten beynimin uyuştuğunu, kalbime yakın bir yerlerde bir şeylerin kıpırdandığını hissettim. Şiirlerin bana hem çok karmaşık hem de çok basit göründü bazı bazı. Günlük hayatta kullandığım kelimelerdi okuduklarım. Her Allah'ın günü kim bilir kaç defa sarf ediyorum bu sözcükleri. Sarf ediyorum da hiç bu sıradan sözcüklerin böylesi şiirler oluşturabileceklerini, böylesi anlamlı şeyler ifade edebileceklerini, beni böylesine duygulandırabileceklerini düşünmemiştim. Mesela okuduğum kitaba adını veren Dokuza Kadar On şiirin: "Önce hepsini yazdım, sonra hepsini çizdim. Yazıp çizdiklerimden çıktı kara bir resim. Baktım, orada, bir-bir duruyor sevdiklerim. Bakıyorlar ardından, yazıp çizdiklerimin, O, yazarken ya da çizerken bilmediğim.. Bilmeden yazdıklarım, bilmeden çizdiklerim. Beni çizdi sonunda, yazıp da çizdiklerim. Bana gülüyor şimdi, yitip-yitirdiklerim.. Çizilmemiş olanlar, yazmayıp bildiklerim. Ah 'bilip ettiklerim, bilmeyip ettiklerim.' " (64) Bu güzelim şiirde bir tane anlamını bilmediğim kelime ya da günlük hayatta kullanmadığım kelime yok. Ne var ki duygularımı en yoğun yaşadığım anda bile ben böylesi dizeler yazamam. Seninle benim aramızdaki fark da tam bu işte! Ama nasıl bir duygu olmalı sana bunun gibi şiirler yazdıran? Okuduğumda duygu dünyamı alt üst eden bu satırları yazdıran ne? Daha önce de anlatmıştım sana, şairlerin kafalarının içinde neler döndüğünü, neler düşündüklerini, neler hissettiklerini hep merak etmişimdir. Ama bu kitabı okuduktan sonra, meraktan çok, senin gibi hissedebilmek, duygu yoğunluğuna ulaşabilmek, hatta belki de çektiğin ıstırabı göğüslemek istedim. Seninle beraber ağlamak, dünyadan ve hayattan umudu kesmek ama sonra birden yaşama enerjisiyle dolmak, sarhoş olup bağıra çağıra küfretmek, sevdiğime aşkımı haykırmak, kabuğuma çekilip düşüncelere dalmak yani kısacası sen şiirlerinde neyi çarpıyorsan suratıma hepsini bir bir, cesurca ama biraz da üstü kapalı bir şekilde yapmak istedim. Keşke sadece isteyerek olunabilseydi şair. Keşke okuduğum bu kitapta tıpkı senin yaptığın gibi bir saniyeliğine de olsa insana nefes almayı unutturan şiirler yazabilseydim ben de. Ama sen acımadın be Asaf. Aldın elimden hayallerimi. Müstakbel derme çatma şiirlerim senin dizelerinin alevinde yandı, bitti, kül oldu. İçimdeki acemi şair ezildi duygularının ağırlığı altında. Şiirlerinin her satırında bir kez daha idrak ettim benden olmayacağını. Bilirim, böyle üzmek istemezdin beni. Ama böylesi belki de daha iyi oldu be Asaf. Çok geçe kalmadan, çok umutlanmadan vazgeçmek iyi oldu. Ne demiş Nietzsche? "Ümit kötülüklerin en kötüsüdür çünkü işkenceyi uzatır." Ne de doğru söylemiş! E amma da konuşturdun beni. Doldur bakalım aslan sütünü, boğazım kurudu. Elif Dinç TURK 101-08 HAYALİN GÜCÜ Bir duvara bakıyorum, duvarda çatlaklar. Çatlaklar değişiyor, kimi zaman bir adam oluyor bana güzel güzel bakıyor kimi zaman bir kedicik olup kuyruğunu sallıyor… Bazen de gökyüzü dile geliyor, bulutlar bambaşka karakterlere bürünüp bana el sallıyor. Bir fil, bir hayalet ve birkaç ne olduğu belli olmayan yaratık… İşte, hayal gücümü keşfettiğim çocukluk yıllarımın özeti. Ben, henüz çok küçükken başladım hayal gücümün sınırlarını keşfetmeye. Kimi zaman bu sınırların genişliğinden korksam da çoğu zaman kendimi çok daha güçlü hissettim. Daha sonra izlediğim filmler, oynadığım oyunlar hep bana bir şeyler kattı. Bu öyle bir birikim oldu ki artık zihnim hayalle gerçeği birbirine karıştırır gibi bulanmaya başladı. Hayallerimin bana zarar verebileceğini gördüğümde bilgilenmem gerektiğini anladım. Dean Buonomano’nun Beynimiz Bir Zaman Makinesi adlı bana farklı bakış açıları için kapılar açan inceleme kitabını okuduğum için kendimi şanslı hissediyorum. Hayalimin gücünü beynin bilimselliği içinde bulacağımı bilmiyordum. Şimdi çok daha güçlüyüm. Hayallerimi gerçekleştirdiğim zamanlarda ne kadar mutlu olduğumu anımsıyorum. Hayal gücü yüksek olan insanlar, o hayalleri ne kadar gerçek gibi hissettiğimizi bilir. Onları gerçek hayatta yaşamak ise paha biçilmez bir duygu olarak çıkar karşımıza. Bunun güzelliği kadar hayal kırıklığının acısı da büyük olur. Hayallerimin kırıldığı zamanlarda küçük bir çocuk gibi döner kendi inime çekilirim. Hiç kimseyle konuşmak istemem ve yalnızca kendime sarılırım. Yine beni mutlu edecek olan hayallerime döner, onlarla devam ederim yaşamıma. İşte, benim için gerçeklerden kopmak bu kadar kolaydır. Çünkü beni sımsıcak kucağında yumuşak bulutlara saracak bir hayaller dünyam vardır. Ben, zihnimin bu oyunları bana bilerek oynadığını düşünüyordum. Çünkü gerçeklerden kopmak isteyen ruhum, hayalin gücünden kaçarak kendini mutlu hissetmek istiyordu. Ve beyin -gerçeklerle arası en iyi olan insan organı- olarak bunu kendine bir ihanet gibi algılıyordu. İki kutup arasında bir oraya bir buraya çekilmekten yorulan ruhum, beni beynin gerçeklerini keşfetmeye itti. Beyin, sandığımdan çok daha farklı işliyordu. Hormonlar, sinirler ve nöronlar… Beynin içinden çıkıp bedeni saran ve aynı şekilde bedenden zihne giden sinyaller… Her biri o kadar karmaşık yapılar ki insanın hayatını, her hissini etkileyebiliyor. Okudukça öğreniyorum, mutluluk, öfke, hüzün… Hepsi aslında beyinden bir emir gibi geliyor vücuda. Ben, hayalleri kurarken aslında onları gerçek gibi yaşıyorum. Çünkü beynim bunu yapmamı istiyor. Gelecekte yapacağı icadı tasarlayan bir bilim adamı, birkaç ay sonra çıkacak olan kitabını yazmayı düşünen bir yazar… Hepsi bu hayaller sayesinde elde ediyor en büyük başarılarını. Çünkü insan, hayalleri bir araç olarak kullanıyor, farkında olmadan. Beynimin oyunu sandığım bu durumun aslında her insanın kaderi olduğunu anladığımda içimde bir rahatlama hissettim. Hayallerimle gerçekler arasında bir barış paktı imzalamaya giden yolculuğum işte böyle başladı. Hayallerimin gücü, aslında beynimden, hormonlarımdan, nöronlarımın her bir parçasından süzülerek geliyor. Onlar beni hem kırılgan hem de çok güçlü yapabiliyor. Ben, hayallerim ile var oluyorum bu hayatta. Yaratıcılığı en çok arttıran şeyin hayaller olduğunu fark ediyorum. Bu şekilde biraz daha barışıyorum kendimle. Çocukluğumdan beri yapmayı en çok sevdiğim şeyi yaparak, hayal kurarak geleceğe adım atabileceğimi fark ediyorum. Gerçekleri hayallerimle anlamlandırıyorum ve zihnimin gücüne inanmak istiyorum. İstediğim zamanda istediğim mekânda var olabilmenin bana verdiği özgürlüğe dayanarak hayatımı çok daha anlamlı kılabiliyorum. Hayal kırıklıklarına yenilmemenin tek yolu gerçeklerle barışmak. Bu yolda yürüdüğümde üzülmeyeceğimi anlamak rahatlatıyor içimi. Ben yine bulutlara bakarak filleri, duvarın çatlaklarında hayatımın aşkını arıyorum. Bir gün gerçek olabileceklerine inanarak… KAYNAKÇA Buonomano, Dean. Beyniniz Bir Zaman Makinesi. İstanbul: Timaş Yayınları. 2019 Cihan Kemal Sevinç Turk101 Assignment 4 Bodrum Bodrum “Yokuşbaşına geldiğinde, Bodrum’u göreceksin. Sanma ki gibi geldiğin gibi döneceksin. Senden öncekiler de senin gibiydiler, Akıllarını burada bırakıp gittiler.” Bodrum’a sürgün edilip sonrasında oraya âşık olan Cevat Şakir Kabaağaçlı, namı diğer Halikarnas Balıkçısı Bodrum’u bu şekilde anlatmıştır. İstiklal Mahkemelerinde önce idam cezasına çarptırılan, sonrasında bu cezası sürgüne çevrilen Cevat Şakir, Bodrum’a sürgün edildiğinde, O’nun için Bodrum koskocaman bir muammadır. Ankara’dan uzun bir yolculuk sonucunda ulaştığı, bu kuş uçmaz kervan geçmez yer adeta saklı kalmış bir cennettir. Ancak bir zamanlar denizi, rüzgarı ve kumuyla, yolu düşen herkesin aklını başından almış küçük sevimli kasabanın silueti ise inanılmaz derecede değişerek bambaşka bir hâle geldi. Her cazibe merkezinin popülerleşmesinden önce çok farklı hikâyeleri vardır. Bu hikâyelerden kastettiğim, devasa bir konut sitesi veya bir otel yapılan yerin önünden geçen bir yerlinin “buralar eskiden hep dutluktu” veya ‘’hacı babama burayı al demişler, o da burası bataklık bir şey ekilmez biçilmez” diyerek vazgeçtiğini anlatan oranın eskileri hiç ama hiç değil. Bu farklı hikâyelerden kastettiğim Cevat Şakir örneğindeki gibi hikâyeler. Bodrum’un hikâyesi özetle şu şekilde olabilir. Eskiden sürgün yeri gözüyle bakılan küçük yerleşim yeri şimdilerde sadece ülkenin her bölgesinden insanların kendini atmak istediği bir turizm beldesi haline geldi. Bodrum’un yerlilerin bu değişime çabuk ayak uydurabildiğini söylemek biraz yanlış olur. Neden mi? İlçenin her tarafında genellikle Bodrum’u köşeyi dönecekleri yer olarak görerek, çok farklı yerlerden gelmiş insanların imzasını taşıyan oteller, restorantlar veya konutlar görmek mümkün. Eskilerin anlattıklarına göre, dışarıdan gelenler bunlarla uğraşırlarken Bodrum’un yerlileri hâlâ daha miras yoluyla ailelerinden kalacak arsaların hesabını yapıyorlardı. Miras bölümünde ise çok daha ironik bir durum söz konusu. Şöyle ki, denizden uzakta kaldığından nispeten daha tuzsuz olan ve dolayısıyla tarıma daha elverişli olan yerler erkek çocuğa kalırken, kız çocuklara deniz kıyısı yerler bataklık burası hiçbir işe yaramaz düşüncesiyle bırakılıyordu. Turizmin ilk kıvılcımları ile ise kız çocukların elindeki bir dönemin bataklığı arsalar, bir süre sonra paha biçilemez bir konuma geldi. Turizmin artık ülkenin ana gelir kalemlerinden biri hâline gelmesinde Bodrum’un katkısı göz ardı edilemez. Artık devasa oteller ve lüks konut projeleri, Bodrum’un her yerinde. Büyük şehirlerden bunalıp kaçan insanlar nefes alabilmek için Bodrum’a geliyor, geldikçe bu inşaatların yapımı da artıyor. Ama değinmek istediğim nokta şu; bütün bu betondan varlıklar ilçenin kendine özgü güzelliğini ve sadeliğini bozup cazibe merkezi olmasını sağlayan ana unsurları yok etmiyor mu? Veya büyük şehirlerden nefes almak için kendini Bodrum’a atan insanlar, oranın yerlilerinin nefes alamaz hâle gelmelerine sebebiyet vermiyor mu? Anılarının üzerine otel veya alışveriş merkezi inşa edilen insanlar bu konuda zannetmiyorum ki çok mutlulardır. E tabii ki de kendi arsasına bu yatırımları yapan veya yaptıran yerliler için durum tamamen farklı olsa gerek. Onlar kendini dünya malının güzelliğine kaptıra dursun, Bodrum’a kısa süreli tatile gelen herkes ilçenin büyüsüne kapılırken oranın yerlileri tatilciler gitse de rahatlasak kafasındadırlar. Bunun sebebi ise oldukça basit; normalde 160.000 nüfuslu bir yerleşim yeri -ki bu bile oldukça fazla- olan Bodrum’un nüfusunun, yazın 1 milyondan fazla olması. Korkarım ki bu nüfus giderek artacak ve büyük şehirlerden gelenler Bodrum’u büyük bir şehir hâline getirirken sadece kaçmaya çalıştıkları olgunun yerini değiştirmiş olacaklar. Güneşi masmavi denize batırmanın, ilçenin binlerce yıllık merkezinin ara sokaklarında kaybolmanın veya tarihi Bodrum Kalesi’ni gezmenin tadı hafızalardan kolay kolay silinmez, Halikarnas Balıkçısının da belirttiği gibi. Ancak merak ettiğim bir şey var, kendisi ilçenin bu betonlaşmış, kalabalıklaşmış halini görseydi, ilçeyi yine de bu kadar sever miydi? Tahsin Erce Ekim Ülkü Akkuzu YALNIZ SENİ ARIYORUM Şu an kendinizi nasıl hissediyorsunuz? Yorgun hissediyor olabilirsiniz mesela, ya da sinirli hissediyor olabilirsiniz. Bunlar gibi pek çok ihtimal sıralayabilirim nasıl hissedebiliceğinize dair. Mamafih o an hissettiğiniz şeyin bir ya da birden çok nedeni var elbette. Yorgunsunuzdur çünkü tüm gün koşturmuşsunuzdur, sinirlisinizdir çünkü biri canınızı sıkmıştır. Sonuç olarak bir şey olup bitiyor ve sonucunda sizleri bir ruh haline sokuyor. Tabii benim az önce bahsettiklerim, geçici şeylerdi. Uyuyup dinlenirseniz, yorgunluğunuz geçer örneğin. Peki ama, bu kadar geçici olmayan, daha uzun süreli hislerimiz yok mu bizim? Günlerce, aylarca, yıllarca geçmeyebilen, bizim için fazlaca önemli olan şeyler... Elbette var. Örneğin annenizden aylarca uzak yaşadığınızda özleminiz geçiyor mu ona kavuşmadıkça? Anne özlemi çok ayrı bir şey tabii ama, ben şimdi ona değil de başka bir şeye değinmek istiyorum. Uzunca etki bırakan duygularından, aşkı konuşmak istiyorum. Aşkı tadan kişilerin hayatında çok büyük ve bambaşka bir yer kaplayan bir duygu bu. Kaplamasına büyükçe bir yer kaplıyor ama, herkes için aynı şeyleri mi ifade ediyor aşk? Bence etmiyor. Kimisi aşk dendiğinde lanetler okuyor, ağlamaktan kendini alamıyor, kimisiyse aşkla ilgili bir şey duyunca gözlerinin içi gülerek bakmaya başlıyor. İnsanın yaşadığı tecrübelere göre şekilleniyor tabii ki aşka tepkileri. O lanetler okuyan kişiler, sevdiklerine kavuşamamış olabilirler, veya kavuşmuş ancak acı çekmiş olabilirler. Pek çok şey olabilir. Gözlerinin içi gülenlerse, aşklarını karşılıklı ve mutlu bir şekilde yaşayan, birbirine destek olmuş, birlikte gülüp birlikte ağlamış kişilerdir bana göre. Yani aşk, bir insanın hayatını vezir de eder, rezil de. Sizin hayatınızda aşkın yeri nerede, sizi vezir mi etti rezil mi yoksa hiçbir şey yapmadı mı bilemem ama, bir kişinin hayatında ne derece önemi olduğunu biliyorum, o kişi de Orhan Veli Kanık. Siz mutlaka Orhan Veli'nin ismini duymuşsunuzdur bir şair olarak ama, herkes onun şiirlerini okumamış olabilir. Eğer okuduysanız, sanıyorum ki onun aşk şiirleri ilginizi çekti ve merak ettiniz, kim için yazılıyor bunca övgüler, kime tutkuyla böyle sevgi duyuluyor diye. İşte o aşık olunan kişi, Nahit Hanım. Peki ben nereden mi biliyorum bunları? 1940'lı yıllardaki mektuplaşmalarından yıllar sonra, Orhan Veli Kanık'ın bazı mektupları ve Nahit Hanım'ın bir mektubu derlenip bir kitap haline getirilmiş, o kitabı okudum oradan biliyorum. Kitabın adı "Yalnız Seni Arıyorum", bu ad Orhan Veli'nin mektuplarında geçen bir sözden alınmış. O mektuplar bu sözden başka neler mi içeriyor dersiniz, neleri içermiyor ki. Orhan Veli'nin azalmak bilmeyen aşkını, aşkı karşısındaki kırılganlığını, Nahit Hanım'ın mektuplarındaki üslubuna göre şekillenen ruh halini... Yani çok sevmiş Orhan Veli. Sevdiği Ankara'da, kendisi İstanbul'da olduğu için sevdiğine sürekli mektuplar yollamış, bir mektubuna cevap alamasa bile başka mektuplar yollamaya devam etmiş. Fakat bazen parasızlıktan mektuplarını gönderemediği olmuş, haliyle mektup yollamaya bile kimi zaman parası yetmeyen Orhan Veli, sevdiğini görebilmek için Ankara'ya çok az gidebilmiş. O zaman Nahit Hanım hiç İstanbul'a gitmemiş mi diye soruyor olabilirsiniz. Nahit Hanım'ı sürekli çağırmış İstanbul'a Orhan Veli ama, çoğunlukla cevap bile alamamış İstanbul'a gelip gelmeyeceğiyle ilgili. Cevap aldığında da Nahit Hanım'ın geçiştirmeleriyle ve geçerli sayılamayacak bahaneleriyle karşılaşmış. Yine de her mektubunu yazılabilecek en kibar üslupla yazmaya, aşkını dile getirmeye devam etmiş. Vapura bindiğinde, gece yatağına yattığında, pek çok zamanda hep Nahit Hanım'ı hayal etmiş, gecelerce rüyalarında görmüş; hiç vazgeçmeden sevmeye devam edip, sadece arada sırada onu görebilmek umuduyla mutlu olmaya çalışmış aralarındaki mesafeye rağmen. Ama sanıyorum ki, bu duygu yoğunluğunun karşılığını birebir karşı taraftan görememiş. Zaten mektupların tümünü okuduğunuzda anlıyorsunuz, Orhan Veli'nin hep alttan alan ancak Nahit Hanımınsa çoğunlukla sitem eden taraf olduğunu. Yıllarca süren aşkın mektuplarını okurken, son mektupların 1950 yılında yazıldığını ve son mektubun Nahit Hanım'ın 12 Ocak 1950 tarihli cevap alınmamış mektubu olduğunu görüyorsunuz. Mektuba cevap gelmemiş, çünkü Orhan Veli 14 Ocak 1950'de hayata gözlerini yummuş. Orhan Veli'nin vefatıyla mektuplaşmalar bitmiş, bir aşk son bulmuş. Bu aşkın içinde Orhan Veli vazir mi olmuş rezil mi derseniz, işte onu bilmiyorum. Çünkü Orhan Veli bazen, eğer Nahit Hanım onun hayatında olmasaydı daha az bedbaht olacağını, bazense Nahit Hanımın iyi ki hayatında olduğunu söylüyor. Bu aşkın Orhan Veli'ye üzüntüden çok mutluluk vermiş olmasını umuyor ve kendisini saygıyla anıyorum. Dışımızda Gelişen Olaylar “Ölmem gerektiğini söylediler. O adamların soluğunu çaldığım için benimkinin de çalınması gerektiğini söylediler.”1 Ölü Gömme Törenleri’ndeki Agnes Magnusdottir, Natan ve ​ ​Petur adındaki iki kişiyi öldürmekle suçlanan üç insandan biri. Suçlu olduğuna kanaat getirilen diğer bir kişiyle birlikte, İzlanda’nın halka açık son idamının kahramanlarından. Ölmeye mahkum bir kadını görüyorsun. Diğer insanların nasılsa onu dinlemeyeceğini bildiği için hikayesini kendi açısından anlatmamış bile. İçlerinde sevdiği adam olan Natan’ın da bulunduğu iki kişinin ölümüyle yargılanıyor. Ama ilerledikçe Agnes’in suçlu olmayabileceğine karar veriyorsun. Hiç de cani biri gibi durmuyor. Daha çok seçme şansı elinden alınmış, hem yetim hem öksüz, kendi deyimiyle “sevilmemiş” bir kadın. Tarihi belgelere bakıldığında kadının suçunu ispatlayacak kesin bir delil ya da bir şahit de yok. Kadının dedikodulara kurban gitmiş olabileceğini düşünüyorsun. Sonra, yazarın da düşündüğü gibi, belki gerçekten cinayete bulaşmıştır ama onu buna şartlar zorlamış olabilir diyorsun. Kitaba göre diğer katil Natan’ı iyileşemeyecek bir yarayla bırakmış, Agnes de Natan’ın acısı çabuk son bulsun diye onu bıçaklayarak yaşamına son vermiş. Bu da onu suçlu yapar mı? Ya da başka bir yorumla belki Agnes ikisini de öldürmedi, sadece olaylara seyirci kaldı. Müdahale etmedi ya da edemedi. Bu yüzden bazen yaptıkları şeyler bile tanımlayamayabilir insanları. Gerçek her zaman gözüktüğü kadar net, olaylar bahsedildiği kadar sığ olmayabilir. Agnes, tarihi belgelerden edinemeyeceğimiz boşluklardan ötürü kafamızda tanımsız kalıyor. Onu sadece o insanları öldürdüğünün söylendiği belgelerden bilebiliyoruz. Ama davranışlar yanıltır. “Bazen insanlar daha en başından talihsizdir, asla fırsatları olmaz. Ya da belki bir yanlış yapmışlardır.”2 Böyle durumlar, Agnes’inki kadar keskin sonuçlara neden olacak ya da onunki kadar ağır olan olaylar olmasa da, hemen herkesin başına gelir. Bazı olaylarda seçme şansımız kalmaz elde. Bazen istesen de tüm şartlar sana karşı gelir o yüzden olmaz. Bu kadar. Elinden gelmez. Yer ve zamanın imkansızlığına dahi karşı gelebilirsin ama, aradığın insan olduğunu düşündüğün kişide bile öyle bir özellik çıkar ki aşamazsınız. Farklısınızdır olmaz. Durumların sana koyduğu sınırları aşamayabilirsin. Hep bu noktaya dönüp duruyorum. Hayat kurgulandığı gibi gitmiyor. Bazen kafanda bir konuşma kurguluyorsun, bir kişiyle karşılaşacak olsan ve bu konu açılsa diye, ama konuşma asla o noktaya gitmiyor. Çünkü kendin dışındaki etkenlerde bir hükmün yok. O insanın ne diyeceğini bilemiyorsun ve o insan senin düşünmediğin bir yerden konuyu çeviriyor, kalıyorsun. Yine de ben sık sık olmuş olan konuşmaları kafamda canlandırıyorum. “Böyle olsaydı.” , “Böyle olmalıydı.” diye. Peki ya cidden seçimi zor olan bir durumla karşı karşıya kalsan? Ya Agnes gibi sevdiğin adamı acı çekmesin diye öldürmek zorunda olsan? Ya değer verdiğin bir insandan onun iyiliği için uzaklaşman gerekse? Ya gerçekten aşık olduğun biriyle farklılıklarınızdan dolayı yürütemeyeceğini bilsen? Bu durumlarda ne karar verir insanlar? Yapılması gerektiği herkesçe bilinen ama uygulaması çok zor olan o kararları alabilir miyiz çoğumuz? Doğrusu 1 Hannah Kent, “Ölü Gömme Törenleri” (Türkiye: Yapı Kredi Yayınları, 2014), 13. 2 Kent, “Ölü Gömme Törenleri”, 117. pek sanmıyorum. Zor kararlar vermem gerektiğinde nasıl kabuğuma çekildiğimi kendim görüyorum. Doğru olan bu, biliyorum, ama yapmaya cesaretim yetmiyor. Topluyorum tüm cesaretimi, uygulamaya geçince balonum sönüyor. Bazı insanlar üzüleceklerini bilseler de doğru olan şeyi yapabiliyorlar. Peki doğru olan şeyi yapmaya değiyor mu? Belki Agnes, diğerlerinin dediği gibi soğukkanlı ve cani, ruhsuz bir kadın, belki de, yapılması gerekeni yapmaya cesareti olan az sayıda insandan biri. Öyle ya da böyle, yaptığı yüzünden kafası baltayla uçuruldu. Yaptığını sevdiği adamı kurtarmak için yapmış olsa bile, bu katlanması gereken sonucu değiştirmeye yetmedi, kimse de onu dinlemedi. Sena Nur Özkan PAPATYA FALI Bir hikâyeyi izlemek, tanımadığımız insanların hayatları hakkında tanımadığımız bir maceraya göz atmak, onların bizimle hiçbir ilişkisi olmayan muhabbetlerine kulak kabartmak için sinemaya veya tiyatroya vakit ayırırız bu yoğun hayat akışında. Peki, gerçekten bunları yapmak için tek şansımız bir bilet alıp bir salonda oturup izlemek midir olan biteni? En güzel en gerçekçi oyunculuklar, en orijinal hikâyeler, en acı dramlar, en romantik komediler hep gerçek hayattan alınıp sadece izlememiz için gözümüzün önüne konulmaz mı? Ben hep kulaklıklarını takıp gözlerini kapatmış onlarca toplu taşıma yolcusu içinde, gözlerini dört açmış, çevresindeki herkese pür dikkat bakan o köşedeki kız oldum. Kendime yakın gördüğüm bir kızın hikâyesini okumaya hevesim belki de bundandı. Paula Hawkins her gün bir tren penceresinden insanların hayatlarına davetsizce giren hırçın bir kızın hikâyesini anlattığında Trendeki Kız kitabında, gözlerimde bir heyecanın oluşması, okumak için bekleyemeden hemen sayfalarını çevirmem de bunu yapanın sadece ben olmadığımı anlamamdandı belki. Hiç tanımadığınız bir insanın hangi müzik grubunu dinlemeyi sevdiğini bilmek garip bir histir. En yakınları bile belki bilmezken bir çocuğa uzun uzun bakışında fark edersiniz bir yabancının içindeki çocuk sevgisini mesela. Telefonun ekranına bakarken istemsizce gülümsemesinin sebeplerini düşünürsünüz. Bir kere hayatları hakkında düşünmeye başladığınızda karşı konulmaz bir dürtüdür her gün tekrar tekrar bu tahmin oyununu oynamak. Aynı yolcuyu ikinci kez görürsek şayet bir yerlerde, yeni ipuçları elde ederiz hayatları hakkında. Daha doğrusu bizim yazıp yönettiğimiz hayatları hakkında… Sanki onlarla zihnimizde tanışır kaynaşır, en kuytu köşelere gizlediğimiz sırlarımızı pat diye paylaşırmış gibi hissederiz. Arkamıza yaslanmış devam ederken kendi düzenlerimize, başkalarının hayatlarına müdahale edecek düzeye terfi ettiririz kendimizi. Bazen garip hissettirdiği yadsınamaz bir gerçek olsa da, kelimelere dökülemeyecek kadar tanıdık hissetmeye başlarız o insanlara. Aslında özel hayatlarına sorgusuz sualsiz zorla dalmış bir misafirden farkımız olmaz ama onlarda misafirperverlik gösterecek gibi hayatlarından izler bırakırlar bizlere. Ekmek kırıntılarını takip etmeye meraklı biri olarak da böyle fırsatlara hayır diyemiyorum. Tanıdık bir yolda giderken yeni heyecanlar aramayı sadece insanlar üzerinden de sürdürmüyorum. Aynı kasiste yavaşlarken gördüğüm bir kıyafet yığını, yola fırlatılıp atılmış eski bir fotoğraf, arasında ayracı varken atılmış bir kitap da çok şey anlatır olaylar hakkında. Kanlı canlı insanlar olmasa da o insanların hayatlarından geçmiş, onların mazide kalmış anılarına dokunmuştur sonuçta onca eşya. Kendi başlarına birer olay anlatmaları doğaldır. Her insan her mekân hak eder keşfedilmeyi, tanınmayı. Uzaktan da olsa… Zaten şimdiye kadar yazılıp oynanmış bütün hikâyeler de gözümüzün önünden çekilip alınmış süslenip bize tekrar sunulmamış mıdır? Siz de bir sabah uyanıp üzerinizde bir kot tişörtle başkalarının hayatlarına konuk olmaya çalışın. Bulmanız için bırakılmış ipuçlarını toplayın ve farklı yüzlerin farklı hayatlarını kurgulayın zihninizde. Bir ekrandan başkasının kaleminden çıkmış hikâyelere bakmaktan çok daha eğlenceli olduğunu göreceksiniz. Hatta ben de bir gün bir dolmuşun arka koltuğuna beyaz papatyalar bırakmaya karar verdim. Belki bulan kişi bu papatyaların hikâyesi üstüne kafa yorar. Bu papatyalara mutluluk gözyaşları mı hüzün gözyaşları mı akıttığımı düşünür belki. Hiç olmadı oturup bir papatya falı bakar. Nasıl olsa ben de ‘‘seviyor sevmiyor’’ diye bir fal bakıyorum insanların hayatı üstüne. Ben papatyaları bırakıyorum o zaman. Anlamlarını çözmek de size kalsın. Kaynakça Hawkins, P. (2015). Trendeki Kız. (A. Kuzucan, Çev.) İstanbul: İthaki. Resim: https://www.windowssearch-exp.com/images/search?q=Papatya+Testi&view=detailv2&&id=1E332224B531CF39011D7456A7DC7A59C227AAB6&selectedIndex=0&ccid=L7fig1WM&simid=608023596298207634&thid=OIP.M2fb7e283558c8ac6960244d09338cec5o0&ajaxhist=0 ALGILANAMAYACAK SINIRLAR; SONSUZLUK Uzaya ve evrene olan merakımdan dolayı uzun zamandır izlemek istediğim, fakat bir türlü fırsat bulamadığım, Cosmos’u geçtiğimiz hafta içerisinde izleyebildim. On üç bölümden oluşan belgesel Amerikalı astrofizikçi Neil deGrasse Tyson tarafından olabildiğince sade ve anlaşılır bir biçimde anlatılmaktadır; hatta konuya ilgisi olmayan biri bile bu belgeseli ilk izlediğinde olay örgüsü ve belgeselin anlatmak istediğini çok kolay bir şekilde yakalayabilir. Sanırım bu belgeseli bu kadar ünlü yapan da budur. İlk bölümden son bölüme kadar soluksuz bir şekilde izlediğim Cosmos, evrenin bizden önceki halini ve şu andaki durumunu bir atom çekirdeğinden galaksiye varan ölçeklerde gözler önüne sermektedir. Bilimin temel ilkelerini oluşturan kuralların sadece bilimi değil, bütün bu evreni oluşturan unsurlar olduğunu gördüm. Şaşkınlık ve heyecan içerisinde bölümleri izlerken saatin nasıl geçtiğini anlamamış olmam beni birazcık daha heyecanlandırdı. Çünkü belgesel sadece bu dünya, ya da samanyolu galaksisi için değil, koca bir evren üzerine çekilmişti. Bahsedilen unsurların, bırakın görülebilir olması, bilinmesi bile benim için büyük bir olaydı. Koca bir evren derken sonsuzluktan bahsediyorum; en azından bizim göremeyeceğimiz kadar uzaklıkta olan sınırlardan… Böylesine bir sistem içerisinde bize göre devasa olan galaksimizin bile aslında evrenin geri kalanı ile kıyaslandığında bir hiç olduğunu görmek beni az da olsa korkuttu. İnsan olarak dünyanın bile bilinmeyenleri içerisinde yaşarken, resme daha büyük bir ölçekten baktığımızda kendimizi bile kaybediyoruz. Sonsuzluk kavramını bir kelime olarak değil de bir olgu olarak düşündüğümüzde birçoğumuz yarıda kalıyoruz. Çünkü sonsuzluk, sınırları olmayan ve insan aklına giremeyecek kadar büyük bir olgu. Bütün bu sorular içerisinde belgeseli izlerken aralarda durup düşünmeye ve anlatılan konuları hazmetmeye ihtiyacım olduğunu fark ettim. Çünkü sonsuzluk konusunda kendimi aciz ve yetersiz hissetmeye başlamıştım. Belgeselde evreni oluşturan sistemin büyüklüğü kadar aslında onun ne kadar küçük olduğundan da bahsediliyor. Bir atom çekirdeği de evrenle aynı prensipte varoluşunu sürdürüyor. Bütün bu sonsuzluk içerisinde hiçbiri bir diğerine aksi bir harekette bulunmuyor. Bu devasa harmoninin yapıtaşları bile kendi içinde ayrı bir uyum içerisinde. Belgeseli izlerken fark ettiğim ve beni hayretler içerisinde bırakan bir diğer olay ise, bu sistemin her yerde sorunsuz bir şekilde çalışmasıydı. Sonsuzluk içerisinde sorunsuz çalışan bu sistem aynı şekilde bir atom çekirdeğinde de saat gibi düzgün bir şekilde işlemektedir. Kendimizi çevremizdeki her şeyden üstün kabul eden insanlar olarak biz bile zaman zaman kendi içimizde çelişmekteyiz. Yani sistemimizde birbirine ters giden bir şeyler her zaman olmuştur. Bu yüzden bu belgeseldeki her bölümü izlerken kendi acizliğimi, küçüklüğümü ve evren üzerindeki varoluşumu sorguladım. Belgeselin sonuna geldiğimde ise artık evren ve çevremdeki olaylar hakkında daha iyi bir bilgiye sahiptim, fakat bu bilgiler beni bunun öncesinden daha büyük bir insan yapmadı aksine evrene karşı ne kadar küçük ve çaresiz bir varlık olduğumu gösterdi. Bunun sebebi ise sonsuzluğu ve evreni tam anlamıyla kavrayamamış olmamdı. Fakat sonradan fark ettim ki, sonsuzluğu tanımlamaya çalışıp bir kalıba koymaktansa, onun derinliği içerisinde daha anlamlı bir hayat sürebilirdim. Bu büyük sistem içerisindeki bütün elemanların, bir atomdan tutunda galaksi hatta koca bir evrenin aynı prensipten yararlanarak çalışmasını daha büyük bir keyifle izleyebilirim. Cosmos benim için bir belgeselden daha çok, aradığım cevapların bir adresi oldu ve benim gibi düşünen herkese şiddetle tavsiye ettiğim bir başyapıt olacaktır. Kan Kırmızısı Gaynor, Alfred. Murder Beach Her insanın dünyadaki süresi kısıtlıdır. Bazısının bu dünyadaki zamanı çoktan dolmuştur, eceli geldiğinde sevdiklerine veda edip çekip gider. Bazıları ise kum saatindeki süreyi doldurmadan hayata gözünü yumar. Eceli gelmeden hayata veda eden insanların durumunda iki seçenek vardır ; ya kazaya kurban gitmiştir, misal karşıdan karşıya geçerken hızla gelen bir araba gözünüzü açamama sebebi olabilir ya da inşaattan düşen bir tuğla da hayatınıza son verebilir ya da kendince belli nedenleri olan insanlar tarafından ölümün kapısına doğru uğurlanmışlardır. Bu nedenler insanların yedi büyük günah olarak tanımladığı: Kıskançlık, şehvet, oburluluk, aç gözlülük, kibir, öfke ve tembelliktir. Anlık öfkeye yenilme, aç gözlülük yüzünden etrafındakilere ihanet etme ya da kıskançlıktan sevilen insanın yüzüne kezzap atılması görülmemiş şeyler değildir. Bunları yapabilen insanların cinayet gibi bir yola baş vurması da çok garip gelmiyor insana. İşte bu yüzden de insanın en büyük düşmanı gene kendisidir. Yukarıdaki resim seri katil Alfred Gaynor tarafından çizilmiştir. Kendisi on tane masum kadının kanını eline bulaştırmış. Kokain denen illet tarafından Alfred’e tanıştırılan bu insanların sonu hep toprak altı olmuş. Yukarda bahsettiğim anlık öfke, hırs,oburluluk yüzünden canına kıymış insanların. Mahkemeye göre kurbanları onu aşıyor ama savcılığın kanıtlayabildiği ve hukuki işlem başlatabildiği sadece on cinayet var. İlk başta her katil gibi ısrarla iddaları reddeden bu insan müsvettesi en sonunda kibirli bir biçimde yaptıklarını kabul etmiş. Bu katil yukarıda gördüğünüz bu resimi içerdeyken çiziyor ve bununla hak etmediği ününü kazanıyor. Nitekim biz sanılandan da kolay bir avız. Her gün selam verdiği taksi şoförü, elinden bırakmadığı sigara, yanlış vurulan bir iğne ölmemize yol açabilir. Alemdeki en akıllı varlıklar olduğumuz için kendimize güvenimiz tam, ama bizi de avlayanlar var. Bazıları anlık bir celalle yapıyor yaptığını, bazıları ise sadece haz almak için avlıyor kendi ırkını. Haz almak için yapanlara kısaca 1 “sosyopat” deniyor. Bu insanlar hastalıklı insanlar, iki eliyle aldığı can kendini tanrı gibi hissettiriyor. Kimin yaşıyacağına ve kimin öleceğine o karar veriyor. Diğer insan türüyse de biraz önce bahsettiğim yedi günah yüzünden yapar her ne yaptıysa. Gene biraz önceki konuya değinmek istiyorum. Kimse mi bilmiyor ne kadar kolay öldürülebiliceğimizi? Yoksa görmezden mi geliniyor... Hiç düşünmediniz mi karşımdaki insanı nasıl öldürebilirim diye? Misal her gün, “Bir şey alsın da ben de ondan alayım” diye bekleyen arkadaşlarınız yok mu hiç? Her gün yaptığınız gibi bir abur cubur alırsınız ve ona uzatırsınız. Çok zor değil, değil mi? Unutmadan alınan abur cuburun da zehirlenmesi lazım. Bunu yapmak çok mu zor tartışılır... Bir deneyimim olduğundan değil ama birini öldürmek zeka ve yaratıcılık gereken bir şey. Sonunun ne olacağı önemli değilse, kaybedilcek bir şey yoksa ve amacımız sadece o insanı öldürmekse bir sürü yolu var bunun. Ancak istenilen şey yapılanın bulunmaması ise, o kısımda biraz aklımızı kullanmamız gerekebilir. Aklını kullanıp da böyle işlere kalkışanlara örnek vermek gerekirse seri katillerden yana oyumu kullanırım. Bu insanlar aptal değiller, hatta maskeleri toplumdaki birkaç düzgün insana benziyor. Aydın insanlar bu kişiler, üniversite okumuşlar, belki bir aileleri var, iş arkadaşlarına sorsanız en çok sevilen elemanlardan biri. Ted Bunny gibi biri, gündüz mükemmel bir insan, yakışıklı bir yüz, kibar bir kişilik. Gece ise avını yakalayıp öldüren bir avcı. Kendi bile ne kadar insanı öldürdüğünü bilmiyor. On yıllık inkar sürecinin ardından en sonunda kabul ediyor tabii, ama bu gelişme ölenleri geri getiremeyecek ya da ailelerin yüreğine su serpmeyecek. Bir sürü seri katil var maskesiyle kendi arasında gidip gelen, hem zeki hem cani. Tarihte de örnekleri var, kadın erkek fark etmiyor. Benim iki tane favorim var; birisi Albert Fisher diğeri de Vampir Kontess diye bilinen Elizabeth Bathory. Bu iki kişi, göründüğü gibi olmayan insanlara örnek. Albert misal, Ted gibi gündüz sevimli yaşlı bir beyefendi. Çocuğunuzu bırakıp işe gidebileceğiniz türden bir güven veriyor insana yaşı. Halbuki kimse bilmiyor çocuk bu adama emanet edilirse ne olacağını. Anlatmak istediğime gelirsek, iyi giyiniyor, kibar bir insana benziyor ya da güvenilir bir tipi var diyerek ön yargıyla insanalra güvenmemeliyiz. “Bir kitap kapağına göre yargılanmaz” lafı iki taraf içinde geçerli. İnsanın en büyük düşmanı gene insan sonuçta. Küçük dünyevi zevklerden dolayı birbirmizi kırıyoruz, kavga ediyoruz, şiddete başvuruyoruz ve bize karşı çıkan sesleri susturmak için elimizden geleni yapıyoruz. Birkaç insan bunu parayla hallediyor, birkaçı zekasıyla, birkaçı ise kendi adaletini uyguluyor. 2 Aysu Koca KAYBETMEDEN YAKALA Sizce de büyüklerimiz küçüklüğümüzden beri bize ‘Artık yeter!’ dedirten, bizi bıktıran sorular sormuyorlar mı? Çocukluğumuzda başlıyorlar ‘Büyüyünce ne olacaksın?’, ‘Okulunu seviyor musun?’ gibi sorularla, büyüdükçe bu sorular yerini ‘Üniversiteyi kazandın mı?’, ‘İşin var mı?’, ‘Nerede çalışıyorsun?’ veya ‘Ne zaman evleniyorsun?’ gibi sorulara bırakıyor. Sürekli bir soru sorma halindeler yani. Biz de bunlara motor gibi cevap veriyoruz aman bir saygısızlık etmeyelim büyüğümüzdür diye. Kesinlikle cevap vermek istediğimizden değil yani. Tabii bunların hepsi bunaltıcı sorular ama benim için bir soru var ki muhtemelen çoğu insanın çocukluğunda duyduğu en zor soru ve benim bir zamana kadar cevabına karar veremediğim soru: ‘Anneni mi daha çok seviyorsun yoksa babanı mı?’ Bu soru beni gerçekten zorlardı. Yazıma böyle bir giriş yaptım çünkü John Malerman’ın Kafes kitabını okurken beni en çok etkileyen Malorie karakterinin her şeyden önce çocuklarının mutluluğunu, rahatını düşünmesiydi ve bana başlarda çok fazla önemsemediğim ailemin nasıl birden hayatımdaki en önemli şey haline geldiğini, onların kıymetini nasıl anladığımı hatırlattı. Ben doğduğundan beri annesi babası yanında olan şanslı insanlardanım. Şanslı diyorum çünkü bildiğiniz gibi annesini, babasını hiç tanıma şansı olmayan insanlar var maalesef. Evet, dediğim gibi annem ve babam hep yanımdaydı. Her işime koşturuyorlardı, her ihtiyacımı karşılıyorlardı. Emekli oldukları için hep birlikteydik. Bu çok güzel bir şey aslında çünkü annem ve babamın benimle yakından ilgilenebilme şansı vardı. Birlikte çok fazla vakit geçiriyorduk. Ama onların hep benimle olması bende onları sevme hissi değil de daha çok onları bir alışkanlık olarak görme hissi yarattı. Zaten hep yanımdalar neden daha fazla bir sevgi göstereyim ki diye düşünürdüm. Kıymet bilmezdim anlayacağınız. İşte bu yüzden aile sevgisiyle ilgili sorulara cevap vermekte zorlanırdım çünkü bir şey hissetmiyordum pek, onların varlığına alışmıştım. Bu hissizliğim uzun sürmedi ve hemen hayattan bir tokat yedim. Beni kendime getiren bir tokat. Bir gün eve geldiğimde annemin göğüs kanseri olduğunu öğrendim ve resmen hayata bakış açım değişti. O bir anda gelen ‘ben annemi kaybedebilirim’ hissi hayatımda hiç korkmadığım kadar korkmama sebep oldu. Artık o hep var olan nasıl olsa ailem hep yanımda düşüncesi yok olup gitmişti. İşte o zaman onların kıymetini bilmeye başladım. Onların sonsuza kadar yanımda olmayacağını, bir gün beni terk edeceklerini ve o zamana kadar onlara elimden geldiğince sevgimi ve minnetimi göstermem gerektiğini fark ettim. Onlara daha sıkı sarıldım; artık onlarla daha fazla vakit geçiriyorum ve geçen her saniyenin kıymetini biliyorum. Evet, eskiden ailemin kıymetini bilmiyordum ve dolayısıyla da onlara olan sevgimden hiç haberim yoktu. ‘Kafes’ kitabındaki Malorie karakterinin çocuklarını yani ailesini her şeyden önemli görmesi bana annemin hastalığını öğrendiğimde her şeyin nasıl kafama dank ettiğini hatırlattı. Elbette diğer bütün insanlar gibi annem ve babam da ölümsüz değil. Bunu sorsanız söylerdim zaten ama hissetmek başka bir şeymiş. Bazen de kendime diyorum ki ya annen hiç hastalanmasaydı, o zaman ne yapacaktın? Öyle odun gibi yaşayıp gidecektim. Günler aynı şekilde geçip gidecek ve onların bu dünyayı terk ettikleri gün geldiğinde ortada başıboş ve keşke onlarla daha fazla vakit geçirseydim gibi pişmanlıklarla kalacaktım. Bu yüzden şu anki en büyük tesellim hayatın bu gerçeği benim yüzüme erkenden vurması. Her şey için çok geç olmadan, elimdekileri kaybetmeden onların kıymetini bilmem gerektiğini öğrendiğim için çok şanslıyım. Tabii keşke bunu anlamam için başımdan kötü bir olay geçmesi gerekmeseydi ama oldu işte bir kere. Neyse ki geride kaldı. Artık önüme bakıp ailemle geçirdiğim her dakikanın kıymetini bilme vakti… Bengü Eda Kılıçer 21601247 Tuhaf Olmak İyi Midir? Sıkıcı bir normal olmaktansa eğlenceli bir tuhaf olmayı tercih etmek daha mı iyidir yoksa bu, tuhaf insanların kendilerini iyi hissettirmek için uydurduğu bir bahane midir? Aslında herkes birbirinden farklı değil midir zaten? Sıradan olmak nedir o zaman? Sıradanlık kavramı yanlış yorumlandığında önyargılarla dolu tanımlamalar yapılmasına sebep olabilir. Başkalarını sıradan olarak tanımlayan ve daha ‘nitelikli’ insanlara layık olduğunu düşünen insanların bu tutumunun çok genelleyici olduğunu düşünüyorum. Bu genelleme aslında kendini farklı sanan bu kişilerin diğer herkes gibi bir düşünce yapısına sahip olduğunu gösterir. Diğer bütün farklılıkları kabullenmek, farklı olanı dışlamaktan çok daha zordur. İnsanların düşünce yapıları, kişilikleri, ilgi alanları uyuşmuyor diye birbirlerinden uzaklaşmak yerine, bütün bu farklılıklarına rağmen birbirlerine tahammül edebilmeleridir asıl mesele bence. Öte yandan, bazı insanlar kendi farklılıklarını ortaya çıkarmaya bile çekiniyorlar. Öyle ki, kendilerini rahatça ifade etmek yerine normalmiş gibi görünmek için kendileri gibi tuhaflardan uzaklaştırmayı seçiyorlar. Bunu yaparak kendilerini toplumun geri kalanına entegre ettiklerini düşünüyorlar ve bencilce bir hoşnutluk yaşıyorlar. Sürekli üçüncü şahıslardan bahsediyorum ama kim ki bu kişiler? Bu insanlar bizleriz. Her zaman bizlerdik. Tam zamanlı takındığımız maskelerimizle çevremize samimiyet saçıyoruz, insanlara onlar gibi olduğumuzu göstermek için uğraşıyoruz, yalnız olmadıklarını hissettirmeye çalışıyoruz. Ama tabii tuhaf olmadığımızı da kanıtlamaya çalışıyoruz bir yandan. Tuhaf olmakta bir sorun yoktur diyoruz, ama tuhaf olmak istemiyoruz. Rollerimizi çok iyi yapıyoruz belki ama korkunç olan hala korkunç, itici olan hala itici, uyumsuz olan hala uyumsuz. Ve aslında farklı olan hala farklı. Tek değişen insanların sergilediği kişilikler, kendileri için kurguladıkları karakterler, seçebildikleri karakterler. Belki seçme şanslarının olmadığı nadir şeylerden biri olduğu için benliklerini özümseyemiyor insanlar. Hep bir değiştirme uğraşına giriyorlar. “Ben bu şekilde mutlu muyum?” dan çok “insanlar benim böyle olmamdan mutlu olur mu?” düşüncesi hâkim oluyor kendi karakterlerini şekillendirirken ve bunun farkında bile değiller çoğunlukla. Çünkü artık o kadar normalleşti ki bu düşünce yapısı, kimse nedenini sorgulamıyor. Herkesin bir birey olduğunun farkındadır kişi, kendisi dışında. Gözlemleyemediği bir tek kendisidir çünkü. Yanında başkaları yokken kendisinin ne olduğunu bilmiyor. Bu yüzden yalnızlıktan çekiniyor. Yanında aynaları olmadan kendini göremiyor insan. Ve bu aynaların güzel aynalar olmasını istiyor. Kendisini nasıl görmek istiyorsa etrafında da onları görmek istiyor. Bu yüzdendir belki de başta bahsettiğim gibi, özünde kendisine benzeyen ‘tuhaflardan’ uzaklaşarak kendi tuhaflığından da uzaklaşıyor, istemediği özelliklerini terk ettiğini sanıyor. Oysa ki tek yaptığı maskesini suratına sıkılamak oluyor, kişiliğini içine gömüyor fakat yok edemiyor. Neden başkasına benzemek ister insan? Eşsizlik neden yeterince tatmin edici gelmez mesela? Her zaman eşsiz bir güzelliğe, bir yeteneğe veya herhangi bir özelliğe sahip olmanın yüceliğinden bahsettiğimiz halde kendimizden üstün gördüğümüz bir şeye benzemek neden cazip gelir insana? Belki de bu çoktan başarılmış bir şey olduğu içindir, kim bilir. Neil Armstrong daha önce Ay’a ayak basmış olmasaydı bunu yapacak olan ilk kişi olmak çok korkutucu olurdu. Ama zaten sorunsuz bir şekilde başarılmış bir şey bu. Artık aynısını yapmanın hiçbir anlamı olmadığı halde Neil Armstrong’un yerinde olmayı diler insan. Çünkü korkulacak hiçbir şey yoktur artık. Güven arayışıdır insanın davranışlarını yönlendiren. En ilkel içgüdüdür. Kalabalığa dahil olma isteği, sevilme ve kabul edilme arzusunun altında yatan şey aslında hep bu güven arayışıdır. İnsanların normalleşmek istemesinin sebebi de güvende olmak istemeleridir. Çünkü bilirler ki farklı olmak tehlikelidir. Sıra dışı, beklenmedik tepkilerle karşı karşıya kalma tehdidi oluşturur farklı olmak. Her şeyden önce bir ‘tehdit’ oluşturmak bile insanın gözünü korkutur. Herkes gibi olup göze batmadan güvence sağlamak varken risk alıp farklı olmayı kim ister ki? Kaynakça Riggs, Ransom. Tuhaf Masallar. İstanbul: İthaki Yayınlar, 2017. BOSNA HERSEK’TE YAŞANANLAR VE GÜNÜMÜZ Annem pek fazla geçmişteki hayatından bahsedip, öğüt vermeye çalışan; “Ben senin yaşındayken şöyleydim…” diye başlayan cümleler kuran ebeveynlerden değildir. O yüzden birlikte Twice Born filmini izledikten sonra, bana bundan 23-24 yıl önce üniversitede ve benim yaşlarımdayken derin bir depresyona girdiğini anlattığında çok şaşırdım. Annem, o zamanlar Bosna-Hersek Cumhuriyeti’ndeki Müslümanlar ve Katoliklere yapılan insanlık dışı muameleleri, toplu mezarları, savaşı ve kimsenin yardım eli uzatmadığı bu insanların görüntülerini izlemiş, bize kültür olarak benzeyen ve ülkemize de yakın mesafede, bizimle aynı dinden olan bu insanların -hiçbir suçları yokken- evlerinden, yuvalarından edilmesini; üstüne üstlük vahşice katledilmelerine bir anlam verememiş; kimsenin onlara yardım etmemesi, adeta bir köşede ölmeye terk edilmeleri üzerine büyük bir umutsuzluk ve hüzne kapılmış. Annemin bu olaydan bu kadar derin bir şekilde etkilenmesinin sanıyorum ki iki sebebi vardı: Birincisi tabii ki bu insanların yaşadıklarına her insanın vereceği merhamet ve bunu yapanlara duyulan tiksinti; ama daha etkili olan ikinci ise –bence- annemin, “Ya onların yerinde biz olsaydık?” ve olabilirdik de düşüncesi olsa gerek. Filmi izledikten sonra ben de korkuyla fark ettim ki, yakın bir gelecekte bizim de aynı durumda olmamız oldukça muhtemel. Savaş, ölüm, kayıp başımıza gelmedikçe hiçbir zaman karşılaşmayacağımızı düşündüğümüz şeyler. Hepimiz savaşın, kayıpların, dünyanın bazı kesimlerine var olan sefaletin farkındayız; her gün haberlerde duyuyoruz, izliyoruz. “... kişi bugünkü çatışmada hayatını kaybetti.” “Yüzlerce çocuk ve kadın öldürüldü” “İnsanlar, camları bile olmayan evlerde, sınırlı yiyecekle hayatta kalmaya çalışıyor.” Ama sanmıyorum ki, çoğumuz bunu bir haberden öteye düşünüyor, bu duruma kafa yoruyoruz. Tabi ki, insani görevimizi yerine getirmeye çalışıyor, yardım kampanyaları düzenliyoruz. Ama onları gerçekten anlamak, yaşadıkları acıları hayal etmek gerçekten çok zor. Bosna-Hersek ‘te yaşananları bırakın; günümüzde, yanı başımızda Suriye’de yaşananlardan bile sadece yüzeysel olarak haberdarız; evlerini terk edip berbat koşullar altında yaşayan bu insanları, her gün sokakta yanlarından geçtiğimiz halde asla anlayamayacağız, anlamaya çalışmayacağız. Fakat asıl farkına varmamız gereken şey ise bir sonrakinin biz olabileceğimiz. Sevdiği adamı, turist olarak gittiği ülkedeki dostlarını, yoldaşlarını savaş halindeki ülke terk etmeye gönlü el vermediği için çatışmada kaybeden Gemma; güvenli bir şekilde ülkesine dönüp, hayatta kalma şansı varken, savaştaki insanları ve onların çektikleri acıyı kendi kalbinde hissettiği için, dönünce uyum sağlayamayan ve sürekli onları düşündüğü için geri dönen ve savaşta ölen Diego olabiliriz. Ya da bizim için dünyaları ifade eden evimizin, anılarımızın bir anda, öylece bir bombayla yerle bir olduğunu izlemek zorunda kalabilir; merdivenlerde birbirine koşarken oracıkta patlamanın etkisiyle ölen anne-kız Sebina ve annesi; sevgilisiyle bir moteldeyken kaçırılıp, asker kampında esir düşen Aska; uzun yıllar sonra hala küçük kız kardeşi ve annesinin kaybını derinden hisseden, geceleri tetikte uyuyan Gojko olabiliriz. Tanıdığımız, bildiğimiz sokakların askerler tarafından işgal edileceği; her gün onlarca ölümle karşılaşmayı, sokaklarda vurulma tehlikesi olmadan yürüyemeyecek hale gelenler biz olabiliriz. Ülkemizin şu anda bulunduğu duruma da göz önünde bulundurursak, bu olasılık gitgide daha çok korkmama sebep oluyor. 15 Temmuz’da olası bir darbeden, belki de bir iç savaştan kıl payı kurtulduk. Fakat ya bir sonrakinde bu kadar şanslı olabilecek miyiz? Yoksa suçsuz yere öldürülen, işkence gören o insanların yerinde biz mi olacağız? Bosna-Hersek’te bu olaylar yaşandığında annemin olduğu yaştayım. Çevremde, tamamen aynı olmasa da benzer şeyler yaşanıyor. Fakat annemden farklı olarak bizim için tehlikenin –üzücü ve korkutucu bir şekilde- çok daha yakın olduğunu hissediyorum. Annemle birlikte bu filmi izlemesek, muhtemelen ne bu konunun onu ne kadar etkilediğini, ne de Bosna-Hersek’te yaşananların ne kadar korkunç ve acı verici olduğunu bilebilirdim; savaşta olmanın; tanıdığın ve bildiğin her şeyin elinden bir anda koparılmasının ne demek olduğu hakkında küçük de olsa bir fikre sahip olabilirdim. Tek isteğim, gerek bizim için, gerek dünyadaki diğer insanlar için bu durumun böyle-sadece bir fikirle- sınırlı kalması ve artık savaşlar yüzünden hayatların bir bir sönmesinin durması. Bu gerçekten, en büyük dileğim. SELİN SOMUNCU Fahim Beylere… İnsanlar dünyaya geldikleri andan itibaren duyguları da onlarla birlikte oluşmaya başlar ve zamanla şekillenir.Çocuklar oyuncakları için ağlarlar;ergenlik çağındaki bir insan ailesiyle,arkadaşlarıyla kavga edince üzülür,sinirlenir;yetişkin bir insan ise ailesi ve iş hayatı için endişelenir.Fakat insanlar asıl yalnızlıktan korkarlar.Bu yüzden de toplumda dışlanmamak için kendilerini olduklarından farklı gösterirler.Sevmedikleri bir filmi seviyormuş gibi yaparlar ya da çalışmak istedikleri iş,toplum tarafından hor görülür diye ilgilerinin olmadıkları bir işte çalışıp hayatları boyunca mutsuz olurlar.Bana sorarsanız bu konuda en büyük görev ailelere düşüyor.Aileler,çocuklarının her zaman arkasında durmalı ve iç dünyalarına girebilmeliler.İnsanların yaşantısında ikinci planda kalması zorunlu olan toplum ise farklı olan,düşünen insanları dışlamadan önce kendi yaşantılarına bakıp ‘’Gerçekten mutlu muyum?’’ diye sorgulamalılar.Bütün bu düşüncelerimi daha iyi anlatmak için Abdülhak Şinasi Hisar’ın kaleme almış olduğu Fahim Bey ve Biz adlı eseri biraz değiştirerek farklı bir bakış açısının kapılarını aralayacağım… Fahim Bey’in babası Bursa’da yaşayan çok iyi kalpli bir insanmış.Fahim Bey de tıpkı babası gibi çok iyi niyetliymiş ve babasına da oldukça düşkünmüş.Fahim Bey,mektebi bitirdiği zaman babasına çok iyi bir hayat kuracağına ve artık onlara yük olmayacağına dair söz vermiş.Sırf babasının gözüne daha da yaranabilmek için İstanbul’da bir konak kiralamış ama konağa eşya almak için parası yokmuş.Bunun için de o günün şartlarında evine ekmek götürebilecek kadar para veren bir işte çalışmaya başlamış.Kafasını dağıtmak için sabahları kemanı eşliğinde şarkılar söyler,sonra da Haiciye’ye gidermiş.Günler böyle geçiyormuş ve bir gün babasını çok iyi tanıyan Bursa valisi,sadrazam olmuş.Fahim Bey’e daha iyi bir iş bulacağına dair söz vermiş ama sözünü yerine getirmemiş.Bir gün Fahim Bey’in babası çok rahatsızlanmış ve tedavi olmak için İstanbul’a geldiğinde oğlunun konağında kalmak istemiş.Aradan biraz zaman geçince babası,oğlunun bu yaşayış biçiminden mutlu olmadığını anlamış ama oğlunun bu gerçeği itiraf etmesi için bir süre daha beklemeye karar vermiş.Bu süre içerisinde bir gece babası rahatsızlığının verdiği ağrılardan dolayı uyanmış ve evde muhteşem bir keman sesi duymaya başlamış.Sese doğru yürümeye başlayınca Fahim Bey’in odasından geldiğini anlayıp bir süre oğlunun bu müthiş yeteneğine hayran kalmış.Fahim Bey çaldığı senfoniyi bitirip tam başka esere geçecekken babası alkışlayarak odadan içeri girmiş.Fahim Bey’in şaşkınlıktan dili tutulmuş.Babası ise oğluyla ne kadar gurur duyduğunu söylemiş ve daha küçük yaşlarda oğlunun bu yeteneğini fark etmediği için kendisinden utandığını belirtmiş ve şu sözleri
eğitim için. Her ne kadar bu yolculuk heyecanlı başlamış olsa da annesinden kopmuş minik kuş çok kez tökezleyecektir. İşte o anda anlarız annemizin ne kadar kıymetli olduğunu. Bizim için saçını süpürge etmiş olan kadın yanımızda yokken aslında en büyük yol arkadaşımızdan kopmuş oluruz. Artık koşulsuz şartsız seven ve dertlerini dinleyen bir insan kalmaz çevremizde ve aslında tam olarak o zaman anlarız hayat denen menfaatler bütününü. Öyle bir an gelir ki evinden kopmak evinden kopup kendi başına uçmak için can atan o çocuk, evine dönmek için ağlayan ve kendini yırtan bir zavallıya dönüşür. Çıktığı bu zorlu hayat yolculuğunda anne sevgisi ve özlemi daha ağır basıp geri dönmeyi tercih eden de olur, yaşamın zorluklarıyla mücadele etmek isteyen de. Her ne kadar ilki geri dönüp özlemini gidermeyi başarabilse de hiçbir zaman ne ikincisi kadar güçlü olabilecektir ne de annesini, evine dönmeyen çocuğun sevdiği kadar sevebilecektir çünkü annesinin bu güçlü bireydeki imajı çok daha güçlü olacaktır. Pes edip evine dönen kişinin aksine, annesi bu bireyle gerçek manasıyla gurur duyar ve kalben de her zaman yanındadır. Yanlış anlaşılmasın, annelerimiz her zaman koşulsuz şartsız yanımızdadırlar. Fakat ekmeği için evinden ayrılan çocuk annesi için; onu doğurup hayata getirip saçını süpürge eden ve hasretle burnunda tüten anne de çocuğu için adeta birer sembole dönüşür. Fakat her güzel şey gibi bu birlikteliğin de bir gün sonu gelir, ya evlat kaybeder çocukluk idolünü ya da annesi kaybeder canından kopup gelmiş en kıymetli varlığını. Bu kayıp, yokluğunu herhangi bir şeyin dolduramayacağı bir kayıp olur. Eğer anne evladını kaybederse bu onun dünyasını bir zindana çevirir. Eğer evlat annesini kaybederse o da yaşayabileceği en büyük acıyı tadarak hayat okulu denen okuldan mezun olmuş olur. Artık annesinin ruhu hep onunla birliktedir ve onu asla yalnız bırakmayacaktır. Hiçbir evlat hayat okulundan mezun olmak istemez oysaki. Ne mutlu hayat okulundan mezun olmayanlara... Serhan Dağlı İnsancıkların Beyni: Kapalı Devre Hayatta sadece algılarla var olmak, var olmak yöntemleri arasından en kolay seçilenidir belki de. Hatta pek çoğumuz için bir seçim bile değil, bir zorunluluktur. Doğup büyüdüğümüz coğrafya ve o coğrafyanın bize kelimenin tam anlamıyla “aşıladığı” kültür, bize hangi durumlara nasıl tepkiler vereceğimizin anahtarını verir. Anahtarın sokulduğu kilit de bizzat bizler, yani toplum tarafından yaratıldığından, anahtarın uygunluğunu sorgulama şansımızın olduğu da pek söylenemez. İşte bu durum, neden her bir insancığın kendi davranış ve düşüncelerinin en doğrusu olduğu fikrine kolaylıkla kapıldığı sorusunun cevabını veriyor. Bu kadarıyla kalsa iyi, ancak algılarımız bize sadece cevaplar vermez. Hiç sorulmamış soruların yarattığı duygular da algılarla beraber gelir zaman zaman. Kendi algılarımızın yarattığı dünyada korkar, endişeye kapılır, üzülür ve seviniriz. Bu duygulara ulaşan yolu başına doğru takip etmeye çalıştığımızda ise, sorulmamış sorulara ulaşırız ve sorular tam da o anda sorulur. Bu, başından sonuna doğru doğrusal ilerleyen bir yol değildir, elemanlarının sürekli olarak birbirini izlediği bir “kapalı devredir”. Peki, bir insancık kafasında âdeta zonklayan duygulardan arınmak istediğinde ne yapar? Çözüm, sorunun ortaya çıkış yoluyla aynı yolda yatar: algılar. İşin tatsız tarafı, ortaya çıkan sorun nasıl toplum tarafından yaratılmış bir algılar yumağının ürünüyse, çözüm de ancak toplumdan gelebilmektedir. İnsancık, kafasındaki zonklamadan kurtulmak için etrafında algılarını değiştirebilecek kaotik değişikliklere ihtiyaç duyar. Üstelik bu değişikliğin ne olabileceği hakkında en ufak bir fikri bile yoktur, sonuçta sorulmamış sorunun cevabı da olmaz. Sıradan bir hayat sürmekte olan, elektrikçilikle uğraşan ve çeşitli sebeplerden ötürü kendini başarısız, iktidarsız gören tipik bir kasaba erkeğini düşünelim. Onun zihninde ortaya çıkan duygu, komşusunun başarılı bir elektrikçi mi yoksa basit bir televizyoncu mu oluşuna bağlıdır (Vavien 2009). Ya da kasaba ​ ​civarındaki bir pavyonda çalışan kadına “sahip olmak” için rekabete giriştiği erkeği alt edip etmemesine (Vavien 2009)… Sadece kendi zihni değil, etrafındakilerinin zihni de bundan ​ ​nasibini alır. Oğluna ya da karısına gösterdiği “şefkat”, etrafına salabildiği sosyal güç ile doğru orantılıdır. Şimdi bir adım daha ileri gidip az önce zihninin kısa bir incelemesine giriştiğimiz insancığın yakın çevresindeki tüm insancıkların zihinlerini düşünelim. Orada da gördüğümüz şeyler, sorulmamış sorular, kaotik değişikliklere bağımlı algılar ve bu algılar neticesinde kafa zonklatan duygular olacaktır. İşte durum tam da bu yüzden kaotiktir. Kapalı devrenin sahibi tek bir beyin değildir çünkü. Devre elemanları yüzlerce beyni birbirine bağlar ve kısa devre olduğunda, bundan bütün beyinler etkilenir. Vavien, iki farklı noktadan tek bir lambayı açıp kapatmaya yarayan elektriksel sistemin adıdır. Az önceki metaforik anlatımı devam ettirirsek anlatmaya çalıştığımız durumu şu şekilde açıklayabiliriz: Kimse kendi ampulünü kendi elinde tutmuyor ve hepimizin sosyal hayatları kocaman bir vavien sisteminin üyeleri. Az önceden beri “kafa zonklatan” duygulardan bahsediyoruz. Bu hep böyle olmak zorunda değil elbette. Zaman zaman mutlu da hissederiz, keyifli de oluruz. Fakat bu, devre elemanlarından herhangi birinin arıza yapışına kadar sürer. O hâlde, hissettiğimiz hiçbir duygu aslında tam olarak gerçek değildir diyebilir miyiz? İşte bu soruyu sor(a)mayan bir insancık zihni için, o duygu gerçek olmuş oluyor. Soruyu soranlar grubuna dâhilseniz, size kolaylıklar dilerim. İnsanın kendi elektriksel mekanizmasını icat etmesi hiç de kolay değil. Ama her ne kadar zor olursa olsun, ampule acaba ne zaman elektrik verilecek diye âdeta bir köpek yavrusunun bakışlarıyla bakmak daha ızdırap verici olsa gerek. Ampul yandığında ise, her an her saniye tekrar sönebilir. Vavien, genelde dubleks evlerde merdiven kısmının ışıklandırılmasında kullanılır. Merdiveni çıkarken ışık açılsın, çıktıktan sonra da bir üst kattan kapatılabilsin diye. Pek çoğumuzun ömrü, o merdiveni inip çıkmakla geçiyor. Yıllar yıllar sonra bir bakıyoruz, hâlâ başladığımız yerdeyiz. İyisi mi, işe vavien bağlamayı öğrenmek ile başlayalım. Bize ait bir vavien... KAYNAKÇA Biraderler, Taylan. Günaydın, Engin. Vavien. 2009. İmaj Stüdyo. Film. ​ ​ŞEN1 Sinem Şen 21202054 TURK 102-16 Ebru ONAY 04.11.2014 İKİLEMDE KALMAK Aşk ve gurur... Kelime anlamı olarak ne kadar da birbirlerine uzak görünüyorlar değil mi? Her ne kadar birbirlerine uzaklarmış gibi görünseler de hemen hemen her ilişkide ikisinden de biraz vardır. Öyle durumlar olur ki bazen, gururunu ayaklar altına alacağını bile bile yine de aşkı seçersin. Bazen de bu durumun tam tersi olur. Kalbin aşk için çarpsa da gururun daha önemli olduğunu düşünürsün. Bu yüzden karşındaki kişiyi ne kadar çok seversen sev yine de gururunu seçersin, çünkü gurur, aşkını ezip geçer. Jane Austen’ın yazdığı Aşk Ve Gurur adındaki ölümsüz eserde de aşkı ile gururu arasında seçim yapmak zorunda kalan Elizabeth ile Bay Darcy anlatılıyor. Bir başka deyişle buna aşkın gururla imtihanı da diyebiliriz. Romandaki aşk aslında nefretle başlar. En güzel aşklar da nefretle başlamaz mı zaten? Onların aşkını da en güzel aşklardan biri olarak sayabiliriz bu yüzden. Romanda nefretin olma sebebi ise güzeller güzeli Elizabeth’in varlıklı ve yakışıklı olan Bay Darcy tarafından beğenilmemesidir. Daha doğrusu Darcy, Lizzie için yeterince güzel olmadığını düşündüğünü söyler ve Elizabeth de bunu duyar. Bunu duyan Lizzie, günden güne Darcy’e karşı nefret beslemeye başlar. Bir yönden haklıdır da. Karşınızdaki insanın sizi beğenmediğini düşünün. Onun kibrine karşı nasıl sevgi besleyebilirsiniz ki? Tamam, belki nefret çok ağır bir kelime ama en azından o düşüncelerden sonra karşı tarafa karşı bir soğuma ŞEN2 olur. Lizzie’nin nefret etmek için haklı sebepleri de var. Sonuçta ablası olan Jane ile Bingley’nin arasının bozulmasına sebep olan Darcy’dir. Darcy’nin ise kendince sebepleri vardır ama bu sebepler Lizzie’ye yetmez. Lizzie gururuna ve de nefretine yenik düşer. Hemen hemen her aşkın karşısında bir takım engeller vardır. Bu engele örnek olarak da gururu verebiliriz. Gurur aslında yalnızlığımızın kalesi gibidir. Ona sığınırız bazen ve hatalarımızın sebebi olarak da gururumuzu öne süreriz. Gururumuzu ya da bizi engelleyen ne varsa onu bir tarafa bıraktığımızda ise dünyanın en düşünceli insanlardan biri olabiliyoruz. Gurur bir şekilde duygularını engelleme değil de bir nebze kapalı kutular ardına saklanmanı sağlıyor çünkü. Gururunu bir tarafta bıraktığında ise duygular tekrardan açığa çıkıyor. Romanda da bunu apaçık görebiliyoruz. Darcy gururunu bir kenara bırakıp aşkı seçtiğinde ve aşkı için savaşıp çaba sarf ettiğinde her şey bambaşka oluyor. Birden bambaşka bir kimliğe bürünüyor. O kibirli insanın yerini dünyanın en düşünceli insanı alıyor. İnsan karşıdaki kişinin değiştiğini görünce tavrı, düşünceleri de değişiyor hâliyle. Kimi zaman gurur, karşımıza çıkan tek engel değildir. Bazen gururun yanı sıra önyargılarla boğuşuruz ama daha sonrasında anlarız ki önyargılı davranışlarımız yüzünden karşımızdaki ile ilgili çok yanlış yorumlarda bulunmuşuzdur. Düzeltilmesi her ne kadar zor olsa da hatamızı telafi edebilmek için çabalamaya başlarız. Ön yargılı davranıyorsak, bunu bir tarafa bırakıp, karşımızdakinin bize gerçekte nasıl davrandığına odaklanmalıyız. Aşk ve gurur arasında sıkışıp kalınıyorsa bunu iyice düşünüp tartmalıyız çünkü bazen düşünülmeden yapılan hareketlerin, söylenen sözlerin ve davranışların geri dönüşü olmuyor. Ne yazık ki, her zaman ikinci bir şans geçmiyor elimize. Bu yüzden o şansı bulduğumuzda, peşini bırakmayıp hatalarımızı düzeltmek için bıkmadan çaba sarf etmeliyiz. Arkadaşlık ya da aşk hayatında, hangisinde olursa olsun, her zaman mutluluğumuza mani olan bir takım sebepler çıkıyor karşımıza. Asıl yapmamız gereken ise ne olursa olsun mutlu anların peşinden gitmek olmalı. ŞEN3 KAYNAKÇA Austen, Jane . Aşk Ve Gurur. 8.baskı. İstanbul: Can Yayınları, 2007. s.451 Işık Merih Demirhan Düşüncelerinde Yalnız Olmak Birçok insanın yalnızlığı sevdiğini söylediğini duymuşsunuzdur siz de benim gibi. Yalnız kaldıklarında yapabilecekleri aktivitelerden bahsederler; film izlemek, kitap okumak, belki de müzik dinlemek. Ama yine de o insanların yalnızlığının kısıtlı bir zaman için olduğunu biliriz. Belki birkaç saat, belki birkaç gün… Sonunda o yalnızlıkları bitecektir ve tekrar insanların arasına karışacaklardır. Yalnız kaldıkları zamanı güzelce değerlendirdikleri, sıkılmalarına zaman kalmadan da insanların arasına karıştıkları için aslında yalnızlığın ne demek olduğunu bilmezler onlar. Senelerce bir odada tek başına, kimsenin yüzünü görmeden kalmış bir adama sormalıyız yalnızlığı asıl. İnsan o kadar sürede ne yapar, ne düşünür, yalnızlık insanı nasıl etkiler işte asıl o insan bilir. Satranç, benim için okuma keyfi çok yüksek olan bir kitap oldu. Asıl konusunun dışında, yalnızlığı anlatmasıyla da beni kendine daha çok çekti. Birkaç saat yalnız kaldığımda dahi yapacak hiçbir şey bulamam mesela ben, sıkılırım, bunalırım tek başıma olmaktan. Belki de bunlardan dolayı hayatımda en çok korktuğum şeylerden biridir yalnızlık. Etrafımızda insanlar olması, onlarla konuşmak, zaman geçirmek bu dünyaya gelmiş olmamızın en güzel yanıdır bence. İnsanların yalnızlığı nasıl ve neden sevdiğini de hiçbir zaman anlamam. Senelerce kimsenin yüzünü görmeseniz, bilgisayarınız, internetiniz ve hatta okuyacak tek bir kitabınız bile olmasa ne yapardınız? Ben kendi adıma kafayı yiyeceğimi düşünüyorum. İnsanların etrafında birilerinin olması kişiye sadece o an zaman geçirmek adına fayda sağlamaz bence. Mesela ben uyumaya çalışırken her zaman o gün yaşadıklarımı, insanların söylediklerini düşünürüm. O günü belki de tekrar yaşarım zihnimde, bu da bana üzerinde kafa yoracak bir şey verir. Ama tek başına bir insan olduğunuzu düşünün; zaten tüm gün kendi başınızasınız, hiçbir yeni şey yaşamıyor ve kimseyle konuşmuyorsunuz. Bir süre sonra insan ne düşüneceğini şaşırır bence aynı şeyleri çevirip çevirip düşünmekten. Hatta belki bir süre sonra daha fazla düşünecek şeyi kalmadığı için gerçekten yaşamadığı şeyleri düşünmeye başlar ve sonunda delirir diye düşünüyorum. En azından ben kimseyi görmeden bir odada kapalı kalsaydım başıma bunlar gelirdi herhalde. İşin en acı tarafının da asıl bundan sonra başlayacağını düşünüyorum. İnsanın aklını kaybetmeye başladığını fark ettiğini ve buna engel olmak için çabaladığını düşünsenize. Artık daha fazla düşünecek bir şeyi kalmamış, yanında ne kitap ne bilgisayar olduğu için kendisine düşünecek yeni şeyler de edinemiyor. Tamamen kendi zihninin içinde yapayalnızdır o insan. Hayata bir yerlerden tutunmaya çalışır, delirmemeye çalışır. Belki bir oyun kurar kendi kafasında, farklı birçok ihtimali olan bir oyunsa onu uzun bir süre delirmekten koruyabilir, ne de olsa düşünebileceği birçok farklı alternatifi vardır artık. Belki de kafasının içinde yeni sorular yaratarak onların cevaplarını vermeye çalışır. Hayatın gizemini çözmeye çalışabilir mesela, ben bunu yapabilirdim. Ne zaman gereğinden fazla tek başıma kalsam etrafımdaki varlıkları incelemeye başlarım mesela ben, onların işleyişini çözmeye çalışırım. Belki onlardan yola çıkarak dünyadaki başka şeylere bile cevap arayabilirim. Ama ne yazık ki bunun da bir sonu olabilir. İşte ben, yalnızlığın aslında ne demek olduğunu Satranç adlı kitabı okuyup bunları düşünmeye başladığımda anladım. Birkaç saat veya birkaç gün belki hiç kimseyle görüşmemiş olmak, yalnız olmak anlamına gelmez aslında. Elimizde her an bulunan telefonlarımız, kitaplarımız, bilgisayarlarımız bize hakkında düşünecek bir şeyler veriyorlar sürekli. Ben anladım ki insanın yalnız olması aslında düşüncelerinde yalnız kaldığında olan bir şey. ŞİİR GÖTÜRMEZ GERÇEK Zamanın ötesine geçmek, farklı dünyaların topraklarına ayak basmak, kendini oralarda yeniden keşfetmek. Bu saydıklarımı mümkün kılan tek bir kelime geliyor aklıma: şiir. Her ne kadar bazılarımız okumayı sevmese de, başka ağızlardan dinlemesi başka bir haz veriyor olsa gerek. Ya dilleri farklı dünyalarda dolaşmak, o kadar kolay mıdır dersiniz? Hiç sanmıyorum. Her şeyden önce bunu yapabilmeniz için şiirin yazıldığı dil hakkında epey bir tecrübeli olmanız gerekiyor. Kendi dilimizce iyice özümsenmiş yabancı bir şiir ancak bu şekilde bizden biri gibi geliverir. Üstat Bilge Karasu tam olarak bunu yapmış olmalı ki şiir çevirilerini okurken yorulmuyor, aksine anlam derinliği içerisinde boğuluyorsunuz. Sayfalarda dolaşırken bıraktığım ayak izlerim her yeni şiirde başka başka görünüyor gözüme, farklı gibiler. Bana yalnızlıktan dem vuranların tek uğrak yeri olması gerektiği fikrini katmıyor değil, çünkü ancak insan bu şekilde kaybolarak farklı dünyaların yalnızlarıyla, yalnızlıkta bir olarak varolabilir. Çünkü hepimiz yalnız isek yalnızlıkta birlikteyiz demektir. Belki de hayatı okumayı bilmediğimizdendir emin değilim ama hayatı şiirlerden okuduğumuz andan itibaren tertemiz bir sayfa açılıyor önünüze. Bizi birbirimizden ayıran o en ince çizgilerin birer birer silindiğini görmek kaçınılmaz oluyor tabii. Böylesine duygu yüklü, böylesine derin hayatların tek bir vücut halinde tanıdık bir yüz edasıyla ayakta durması etkiliyor insanı haliyle. Sayfa sayfa geçip bitirseniz de elinizdeki şiirleri; geriye asla kaybolmayan, eskimeyen bir sayfa kalıyor: siz. Böylesine harmanlanmış bir duygu dünyası içerisinde kendini kaybetmenin, aynı zamanda yeni “sen”i keşfetmenin verdiği haz hiçbir şeye değişilmez sanırım. Başka başka sözlerle kendini ifade etmenin, sözcüklerin uçsuz bucaksız diyarlarına kendini bırakmanın, üzerinizdeki tüm baskıyı alıp götürmesi kaçınılmaz. Şiirin böylesine bir gücü önünde saygıyla eğilmekten, ona hayran hayran bakmaktan başka yapacak bir şeyiniz kalmıyor bir bakıma. Ortak bir dil, ortak bir amaç çatısı altında birleştirici gücünü kullanarak yapıyor bunu. Kendi anlam kavgalarınız arasında yeni bir boyut, yeni bir düşünce tarzı, olayları yeniden incelemek konusunda bir adım daha ileri götürüyor sizi şiir okumak. Sadece okumak değil aslında yaşamak, öğrenmek, onunla varolmak. Aklınıza gelebilecek ortak yaşanmış duyguları ele alalım: mesela hüzün. Hüznün insan üzerinde ne denli büyük etkisi olduğu tartışmayı götürmez bir gerçek sanırım. Böylesine ortak, böylesine bizden bir duyguyu ifade etmenin en güzel yolu şiir olacaktır elbette. Bilge Karasu’nun şiir çevirileri arasında farklı kültürlerden, farklı yazarlardan değişik tatlar almak hüznü nasıl anlamlandırmanız konsunda geniş bir seçenek sunuyor önünüze. Bu kadar derin yaşamak, bu kadar anlam aramak kolay mı, değil tabii. Yaşam içerisinde kendi kendimizden yorulduğumuz, kendimize dahi tahammül edmeyeceğimiz anlar oluyor elbette. Kimimiz bunu bilerek, kimimiz istemeden yapıyor. Her nasıl olursa olsun tek çözümü eğer bir şeyler okumaksa, tekrar tekrar öğrenmekse bu sadece ve sadece şiirle gerçekleşebiliyor. En azından benim için bu böyle. Hayatın neresinden bakarsam bakayım, orada ya da burada, bugün ya da yarın; zaman ve mekan fark etmeksizin şiirin üzerimde bıraktığı etkiyi inkar edemem. Kim olursak olalım zaman ve mekan fark etmeksizin her an değişiyor duygu dünyamız ve farklı dünyalara dalıveriyoruz aniden şiirlerle. Yalnızlık, hüzün, özlem, belki biraz da mutluluk hepsini bir arada yaşayadabiliriz belli olmaz ama bu duygu dolu dünyaların hepimizi farklı serüvenlere sürüklediği su götürmez bir gerçek. Hayatı kendinden öğrenemeyebiliriz ama yaşanmışlıklar arasında dolaşarak kendi gerçeğimizi de bulabiliriz. SERHAT ÖZDEMİR Laiye Burcu Iğdır Sessizlikten Kaçmak İnsan kendi sessizliğinde de pekâlâ boğulabilirmiş, artık anlıyordum. Güzel cümleler kuramadıkça susmayı marifet bilen bir yaratılışın sorunlu ve yalnız bir sonucuydum. Konuşamıyordum. Sözcüklerimin ulaştığı insanlarda bir karşılığının olduğuna dair derin şüphelerim vardı. Oysa iyi bir aileye, güzel dostlara ve sakin bir hayata sahiptim. Yine de vücudumda onlarca delik varmış da, etrafımdaki hiç kimsenin sözcükleri bu boşlukları dolduramıyormuş gibi hissediyordum. Yaşına, mesleğine, cinsiyetine zerre kadar önem vermeyeceğim, güzel bir dosta ihtiyacım vardı. Sesim de artık sokaktan gelen çocuk seslerine karışamıyordu ki çıkıp bakkaldan dondurma alarak, avare avare gezinebileyim. Ben çocuk olma fırsatını çoktan kaçırmış bir canlıydım artık. Bir sarsıntıya ve yıkıma ihtiyaç duyuyordum. Daha sonra, beklediğim ve bir parça da yokluğunda özlediğim bir arkadaşlığın vücudumdaki boşluklardan içeri sızdığını fark ettim. Bizim Büyük Çaresizliğimiz'i bir sahaf ziyaretimde, şans eseri satın almıştım. Bana iki adet dost kazandıracağını ve hatta bu dostlarımın benimle birlikte uyuyup uyanacaklarını, Ankara'da gezintilere çıkacağını, akşam olunca da hikayeler anlatacağını bilmiyordum. Hayatınıza sizi anlayan bir insan girince beliren renk ve ses cümbüşüne hiç tanık oldunuz mu? Çiçeklerin, ağaçların, bulutların bir kat daha renklendiğini, sizi sabah uyandıran sesin aslında çok da rahatsız edici olmadığını fark ettiğiniz o gümüş andan bahsediyorum, biliyor musunuz? Bana bu harika hazzı tatmama bir kitap yardımcı oldu. Çetin ve Ender, iki dost, beni saran duygular ve olgular hakkında belirli açıklamalar edinmeme olanak sağladı. Yalnızca bana ait, benim için yazılmış kurallar ile kendi dünyamı inşa etmemin mecburiyetini açıkladı. Yaşadıklarımla yetinmememi, hayata olan açlığımın ateşini sürekli harlamam gerektiğini gösterdi. Aşk hakkında da, tırtıllar hakkında da artık su götürmez fikirlerim var! Barış Bıçakçı, yalnızca Ankara'da bir apartman dairesi düşleyip, içine de iki adet birbirini çok iyi tanıyan arkadaş koymamıştı, bu evin adresini de tüm yalnızlarla paylaşmıştı. Çetin'in Ender'e duyduğu sevgiyi düşünüyorum kaç gündür. Bu sevgiyi farklı biçimlere dönüştürüp, biraz ekleyip biraz çıkararak kendi hayatımdaki ilişkilere denk düşürmeyi amaçlıyorum. Nafile! Kahvaltıda reçelli ekmeği zeytine tercih ettiğini bilen, hangi kitabının sayfalarında portakal lekesi olduğunu hatırlayan bir dosta sahip olmak için biraz geç kaldığımı anlıyorum. Arkadaşlar birbirlerinin gençliklerine de sahip olmadıklarında, ne kadar iyi anlaşırlarsa anlaşsınlar hep bir şeyler yarım kalıyor. Sesimi çıkarmıyorum. Sanki Çetin ile Ender'i lise yıllarından beri izleyen bir sınıf arkadaşlarıymışım gibi Nihal'e aşık olmalarının tadını çıkarıyorum. Nihal! Çetin ve Ender'e dolayısıyla da bana dünyanın sert zeminini hatırlatan kadın... Basit eylemleri bile bir yaşama sevincine hatta ayinine dönüştüren Nihal, sağ olsun sevginin insanı ne kadar güzelleştirebileceğini bıkmadan ve usanmadan hatırlatıyor. Sonra, sessizce Nihal de dostlarımın arasına katılıyor. Sıkıldığımda sığınabileceğim bir ev, yanına kaçabileceğim bir insan yahut radyomu açtığımda beni alıp uzaklara götürebilecek bir şarkı bulma umuduyla geçti gençliğim. Yalnız kalma korkusu her zaman önceliklerimden, çözüme kavuşturmak için yanıp tutuştuğum sorunlarımdan biri oldu. Dünya üstünde bu sorunu halledebilmem için gerekli miktarda anlayışın ve zamanın olmadığını fark ettiğim andan beri kitaplarla yaşıyorum. Çetin ve Ender mutlaka başka suretlerde tekrar karşıma çıkacaklar. Barış Bıçakçı tekrar Ankara'ya konuk olacak ve bu gri kenti yanlış tanıdığımızı gösterecek. Ama, Bizim Büyük Çaresizliğimiz bana hayatımın devam etmesi için geçmem gereken o ağır kapıyı açan ilk kitap olarak hala hatırımda kalacak. Çetin ve Ender mi? Ben nasıl onları sayfa sayfa izlediysem artık onlar da beni kendi yolumda sessizce takip edecekler. Kaynakça Bıçakçı, Barış. Bizim Büyük Çaresizliğimiz. İstanbul: İletişim Yayınları, 2016. İREM GÜL AYÇİÇEK SAKİNLİK ERDEMİ Günümüzde herkesin yapması gereken o kadar çok şey var ki kimse sakinlik kelimesini tam anlamıyla kavrayamıyor. Bulunduğumuz yerler, birtakım sorumluluklar gerektiriyor ve hepimiz bir telaş içerisinde bunları yerine getirmeye çalışıyoruz. Evet, bunda da başarılı oluyoruz fakat öte yandan her geçen gün sakin bir dünyada yaşamak gitgide zorlaşıyor. O halde bizim, hayatlarımızı sakinliğin dünyasına uydurmamız gerekiyor. Yaşadığımız günleri sakin bir şekilde geçirmek, çağın hızına ayak uydururken kendi sükûnetimizi kaybetmemek bizler için büyük önem taşıyor. Çağımızın getirdiği bu zorunlu telaş özellikle genç ve orta yaştan insanları ağına düşürmüş durumda. Öylesine koşuşturmacalı bir hayat yaşıyoruz ki bir dakika durup düşünmeye dahi zaman kalmıyor. Modern hayatın gerektirdiği bazı koşullar bizi adeta hapsediyor. Özellikle bazı konularda o kadar paniğiz ki sakin olmanın nasıl bir his olduğunu unuttuyoruz. Durmadan sürüp giden bu hararetli hayat macerası kimseye sakin kalabilme fırsatı vermiyor. Bu yüzden sakinliğimizi kendi kendimize sağlamamız gerekiyor. Örneğin ben, derslerden bunaldığım anda hemen, yaptığım iş her ne kadar önemli olursa olsun ara vermeye dikkat ediyorum. Kafamın içindeki gürültüyü susturmak adına bir süreliğine sakinleşmeye çalışıyorum ve hiçbir şey düşünmeden öylece oturuyorum çünkü sakin ve sessiz kalabildiğim zaman kendimi daha iyi anlayabildiğimi düşünüyorum. Zamanla benim için bir alışkanlık haline gelen bu davranışı sadece ders çalışırken değil hayatımın herhangi bir anında ne zaman sıkılsam uyguluyorum. Bu sakinleşme alışkanlığının bana ne kadar faydası olduğunu zaman geçtikçe daha iyi anlayabiliyorum. Tıpkı Schmid’in de kitabında değindiği gibi kendi sakinliğimi sağlayabildiğim için hayata bakış açım büyük bir ölçüde değişti. Artık karşıma çıkan zorluklarda hemen endişelenmek yerine önce sakin kalabilmeyi deniyorum. Ayrıca bu şekilde kendi kendimi dinlemeyi de öğrendim. Sakin olduğum zamanlardaki kendimi dinleyebilme imkânına sahip olmak bana sorunlarımı büyütmemeyi öğretti. Sakinlikle yaklaşılan her problemin çözülebileceğine inanıyorum çünkü sakin kalarak olaylar hakkında mantıklı sonuçlara varabiliyorum. Peki herkes kolayca sakinleşebiliyor mu? Yazarın da kitabında çok güzel bir şekilde izah ettiği gibi sakin olma eylemini en iyi yaşlılar yerine getirebiliyor. Biz gençler her ne kadar denesek de sakin kalmayı her zaman başaramayabiliyoruz. Oysa yaşlılar, her koşulda kendilerini kontrol edebiliyorlar ve olaylar karşısında sakinliklerini koruyabiliyorlar. Hal böyleyken ister istemez sakin olabilmenin, uzun yıllar tecrübe edilerek kazanılabilen bir alışkanlık olduğunu düşünüyorum. Her ne kadar, kendi kendime sakin kalmanın ne kadar önemli ve gerekli bir davranış olduğunu fark etmiş olsam da uygularken bazen zorluk çekebiliyorum. Ben, bu özelliği onlara hayatın kazandırdığını düşünüyorum çünkü zaman geçtikçe, içerisinde bulunduğumuz çağa ayak uydurmak için yaşadığımız bu koşuşturmanın aslında ne denli gereksiz olduğunu görebiliyoruz. Yıllar boyunca insanlar kendilerini bu konuda daha da geliştirebiliyor. Bu sebepten dolayı da yaşlılar bu konuda bizlerden çok daha tecrübe sahibi. Eminim, bu onlara yaşamlarının her alanında kolaylık sağlıyordur. Mesela büyüklerimizin hayata bizlerden farklı bir pencereden baktıklarınızı söylemek yanlış olmaz. Sahip oldukları bu sakinlik erdemi sayesinde hayata daha pozitif biçimde bakabiliyorlar ya da hayatta karşılaştıkları zorlukları ve sorunları, olumsuzluk olarak görmek yerine onlardan ders çıkabiliyorlar. En önemlisi de olağanüstü bir olayla karşılaştıkları zaman sakinliklerini koruyabildikleri için mantık çerçevesinde düşünebiliyorlar. Paniğe kapılmadan sakinliğimizi koruyabildiğimiz zaman doğru kararlar alabiliyoruz ve bu da bizi daha başarılı bir insan haline getiriyor. Bu yüzden bana göre bu, yaşlı insanların sahip oldukları en güzel özellik. Sonuç olarak, yaşamak için böylesine çok gayret gerektiren bir dönemde sakin kalabilmek herkesin kolayca başaramayacağı bir iş. Pek çok insan sakin olabilmenin önemini henüz kavrayamamış olsa da bunu alışkanlık haline getiren de bir o kadar çok insan var. Hiç şüphem yok ki iş veya okul gibi hayatlarının her anında sakin kalabilen insanlar, yaşamdan daha çok keyif alıyorlar. Bu yüzden de zorlukların üstesinden kolayca gelerek her alanda başarılı olabiliyorlar. Her ne kadar sakinlik, zamanla ve tecrübeyle doğru orantılı olarak kazanılan bir erdem olsa da sakin kalabilme konusunda elimizden geleni yaparak kendimizi bu konuda geliştirmeliyiz. Böylece hayatımızın ne kadar değiştiğini ve güzelleştiğini görebiliriz. KAYNAKÇA Wilhelm Schmid. Sakin Olmak-Yaşlanırken Kazandıklarımız. İstanbul: İletişim Yayınları,2015. Emre Mumcuoğlu21501878Yaşayan Tarihİnsan tarih öğrendikçe eski çağlar daha yakın gelmeye başlıyor. Hatırlıyorum, ilkokuldaykenOsmanlı İmparatorluğu'ndan bahsedildiğinde bana antik çağlardan bahsediliyor gibi gelirdi, sankidünya tarihi Türkiye Cumhuriyeti'nin kurulmasıyla başlıyormuş gibi… Sonradan okulda falan tarihöğrendiysek de benim için hep soyut, kitaplardaki bir şeydi çünkü tarih deyince anladığımız; şu krallıkbunu fethetti, şu imparatorluk kuruldu, şu antlaşma imzalandıdan ibaretti.Saf kronolojiden ve ezberden ibaret ölü tarih anlayışımı romanlar, filmler ve oyunlar değiştirdi:Yeni keşfettiğim tarihte insanlar bizim gibi kaygılara, hırslara, tutkulara sahipti; gündelik hayatlaryaşıyorlardı; dinleri, edebiyatları, kültürleri vardı. Roma tarihini öğrendikçe politikacılarınikiyüzlülüklerinin, zenginlerin lüks hayatlar yaşayıp fakirlerin azıcık para için kölelik etmelerininbugünden hiç farkı olmadığını gördüm. Epikür'ü okuyunca insanların eskiden de mutsuzluklarınınkaynaklarını yanlış tespit edip sevgi, dostluk, felsefeye yöneleceklerine alışveriş çılgınlığına, mevkihırsına, başka meslekler peşinde koşmaya yöneldiklerini gördüm. Açıkçası Ovid'in Aşk Sanatı'nıokuyana kadar eski çağlarda insanların seviştiğini bile hiç hayal etmemiştim (Zeus hariç, o da insandeğil zaten). Sanırım bende bir şeyi biri özellikle söylemeden kendim kavrama eksikliği var. Yine deeminim bir oyunda haçlı seferleri zamanında Kudüs'te, Şam'da dolaşmak; bir filmde Amerikan İçSavaşı'na tanık olmak; bir romanda iki yüz yıl önceki Fransız sosyetesinin durumunu görmek herkesiçin yeni bir deneyimdir.İşte bu yeni tarih heyecanıyla yaptığım geziler de beni çok etkiledi; büyük anıtlar, binalar kadarinsanların günlük yaşamlarını yansıtan şeyler de bende merak uyandırıyor. Bunların başında da iki binyıl öncesinden hiç değişmeden kalan Pompeii geliyor: gazete işlevi gören duvar yazıları, yaya geçitleri,evlerin içindeki resimler ve ibadet bölümleri…Kapadokya ve Kayseri'yi de bu gözle gezdim. Düzeni, ferahlığı ve güzelliğiyle Kayseri'yiAnkara'dan daha çok beğendim. Kayseri'de, tıpkı eski Avrupa şehirleri gibi, bin yıl öncesindengünümüze her dönemden mimari mevcut ve hepsi aynı gelenekten izler taşıyor ve hiçbir şey modernbir ucube değil. Selçuklu surları, Osmanlı camileri ve Cumhuriyet binaları uyum içinde adeta birkompozisyon oluşturuyorlar. Tarih derslerinde diğer Türk devletleriyle birlikte değinilip geçilenSelçuklu ile de gerçek anlamda burada tanıştım. Lisede felsefe hocam Selçukluların ne kadar güzel birmedeniyet olduğunu, Osmanlılardan daha ileri olduklarını anlatırdı. Burada gerçekten buna tanıkoldum: Medrese, şifahane gibi binalar sayıca fazla ve oldukça görkemliler; eğitime ve bilime verilenönem görülüyor.Kayseri'den sonra Kapadokya'da peribacalarını, vadilere oyulmuş şehirleri ve yeraltı şehirlerinigezdim. Yeraltı şehirlerinde insanların sadece taştan bir yerde yaşamaları çok ilginç geldi; her yerde,her koşulda yaşamışlar. Gerçi sadece acil durumlarda yeraltına iniyorlarmış ama onun için bilekurdukları düzen çok ilginç: alarm olarak aşağı doğru yuvarlak bir taş yuvarlıyorlarmış, zırhlıaskerlerin zor geçebileceği ya da geçemeyeceği dar geçitler yapmışlar, peşindeki bir düşmanı aldatmaamaçlı hiç bir yere açılmayan geçitler var. Ihlara vadisinde de insanlar, taşların içine oydukları üç dörtmetrekarelik kiliseleri resimlerle donatmışlar: Okuma yazma bilmeyen bir halka dini görseller yoluylaöğretmek en akıllıca yol (doğa olaylarıyla ya da putlarla özdeşleştirmek gibi).Nihayetinde taşlara oyulmuş bir yer olduğu için hakkında çok bir şey anlatamadığımKapadokya ve adını çok duymadığımız için bu kadar hayran olmayı hiç beklemediğim Kayseri banabahsettiğim tarih heyecanını yaşatarak Türkiye'nin tarihî zenginliklerinin ne kadar çok olduğunuhatırlattı ve bende gezmediğim yerleri gezmek, küçükken gezip aklımın ermediği yerleri de yenidengezmek isteği uyandırdı.Bir Sadakat Hikâyesi Hachiko: Bir Köpeğin Hikayesi filmi tamamen gerçek bir hikâyeye dayanmaktadır. Hachi, günümüz Japonyasında ulusal sadakatin sembolü olmuştur. Bugün Shibuya tren istasyonunda tam Hachi’nin sahibini beklediği yerde köpeğin bronz heykeli bulunmaktadır. Profesör ve Hachi’nin hikâyesi herkesin hafızasında yer edinmiş bir dostluk ve sadakat hikâyesidir. Günümüzde birbirine yüz çeviren ve dahi ihanet eden insanlara inat, bir köpeğin göstermiş olduğu sadakat örneği herkesi etkileyecek niteliktedir. 1 Filmi izlerken o kadar çok duygulandım ki gözyaşlarıma hakim olamadım. Filmi hafızamdan çıkaramadım. Şu an bu yazıyı yazarken bile filmden kareler gözlerimin önüne geliyor ve içim acıyor. Günümüzde dost diye adlandırdığımız insanlar ufak sebeplerden dolayı bizimle dostluğunu bitirebiliyor hatta akrabalarımız bile yeri geliyor bize arkasını dönebiliyor. Ama bir köpek nasıl oluyor da böyle vefalı bir dost olabiliyor? Bu candan ve sevimli köpek Hachiko, sevginin varoluşunu, bitmez tükenmez olduğunu, sadakatin vazgeçilmez olduğunu bana çok iyi anlattı. Sahibiyle geçirdiği mutlu ve çok güzel günlerin ardından, sahibi öldükten sonra garip, kimsesiz, çaresiz kalmanın verdiği sıkıntılarla mücadele ederek bir gün dahi efendisini bir ümit beklemekten vazgeçmeyen vefalı dost, bir sabır, bir sadakat abidesi, sevimli köpek Hachi... Filmde dostluk ve sadakat kavramlarının değerlerini çok iyi anladım ve kendi düşünce çerçevemde günümüzün dostluklarını değerlendirdim. Biz insanlar olarak birbirimize sadakatle bağlı değiliz. Eğer önümüze kâr elde edebileceğimiz bir olanak çıkarsa hemen onu değerlendiriyoruz ki bunun için dostum dediğimiz insanlardan vazgeçebiliyoruz. Ama filmde işlenen sadakat ve dostluk temaları o kadar güzel ki insanın yüreğine kadar işliyor. Neden biz insanlar Hachiko gibi sadakat ve dostluk örneği gösteremiyoruz? Bu vefakâr köpek sahibine 2 çok derin bir sevgi, sadakat, dostluk ve hatta saygı ile bağlıyken biz neden arkadaşlarımıza, ailemize bağlı olamıyoruz? Bir köpeğin bizlere yaşattığı duygusal bir hikâye ile dostluk ve sadakatin önemini öğrendiğim bu dünyada, Hachiko gibi bir köpeğimin olmasını çok istiyorum... Ve imkanım olduğunda mutlaka kendime bir dost edineceğim. İnsan olarak bizim sevdiklerimize veremediğimiz değerin ne kadar önemli olduğunu Hachiko bana fazlasıyla anlattı. Biz günlük hayatımızda çoğu zaman kalp kırıyoruz. Ufacık olayları bile yeri geliyor büyütüyoruz ve annemizi, babamızı ya da diğer tanıdıklarımızı kırabiliyoruz. Karşımızdaki insanın duygularının olduğunu, incinebileceğini çoğu zaman unutuyoruz. Bugün değerini bilemediğimiz o kişiler yarın olamayabilir. Sevdiklerimizin değerini iyi bilmeliyiz. Onlara yakın olabilecekken, uzak olmayı seçmemeliyiz. Unutmamalıyız ki sevdiğimiz kişiler gittiğinde, onlara söylemek isteyip de söyleyemediğimiz şeyler içimize dert olur. Keşke yapsaydım diyeceğimiz şeyleri sevdiklerimiz yanımızdayken yapmalıyız. Sadakat bana göre çok önemli bir kavram. İnsanların birbirlerine olan güveni, sevgisi ve saygısı birleşerek sadakat kavramını oluşturuyor. Bence yapılan bir iyiliğe iyilikle karşılık vermek, güzel söz konuşmak ve ortak ilgi alanları çerçevesinde paylaşımlarda bulunmak sadakati pekiştirir. Dostun dosta olan sadakati ne olursa olsun bozulmamalı ve vazgeçilmemelidir. Zaman zaman insanlığımızı unutuyor, birbirimize çok kırıcı olabiliyor ve dostluklardan ufacık bir sebepten vazgeçebiliyoruz. Bence sevgi ve dostluk, temeli kolay atılabilen uyduruk bir binaya benzemez ve benzememelidir. Sevgi emek ister, sevgi arada mesafeler olsa dahi aldığımız her nefesle kalbimize tezahür eder. Üstelik sevgi sadakatle harmanlanıp hayatımızın vazgeçilmezi olur. 3 Hachiko, insanlığa sevginin kutsal olduğunu, köpek olarak adlandırdığımız o güzel canlının insanlardan daha sadık, daha kıymet bilir, daha vefakâr olduğunu ispatlamıştır. Hachi, köpeklerin insanın en iyi dostu olduğunu ve asla bu dostluğa ihanet etmeyeceğini göstermiştir. Hachi sevginin asla parayla satın alınamayacağını, sevginin kıymetinin bilinmesini en güzel surette temsil ediyor. 2009 yılı yapımlı Hachiko: Bir Köpeğin Hikayesi mutlaka izlenmesi gereken, gerçek sevgi, dostluk ve sadakatin çok güzel anlatıldığı gerçek bir hayat hikayesine dayanan muazzam bir filmdir. Hachi’nin günümüz Japonyasında var olan heykelini buradan saygıyla selamlıyorum. Menfaat içermeyen; karşılığında hiç bir şey beklenmeyen sevgiye, sadakatin ve dostluğun paha biçilemeyen değerine, Hachiko’ya selam olsun. Talha EKİNCİ 23.12.14 4 İpek LimRİTMİ KAÇIRMADAN Eğer benim gibi internette boş vakit geçiren biriyseniz zihninizin kaldırabileceğinden çok daha fazla özlü söze, “anlamlı” alıntılara maruz kalıyorsunuzdur. Hayatın anlamının, mutluluğun, emeğin, aşkın, tükenmenin, yenilenmenin, aramanın, bulmanın, kazanmanın, kaybetmenin ve istismar edilen diğer birçok kavramın bir ya da birkaç cümlede ele alındığı sihirli formüllerle günde defalarca karşılaşmak, insanı bunların hepsine duyarsız hale getirebiliyor. İnsana ilişkin tılsımlı sözlerin başka birçok içeriğin yer aldığı bir internet sayfasında amaçsızca aşağı inerken beni birden yakalayıp bütün dünyamı değiştirmesini beklemiyorum zaten. Bir sözü sindirebilmek için onun değerli olabileceği ihtimalinin kalbimizde bir yer bulmuş olması da gerekiyor. Örneğin anneniz size bir konuda hayat dersi verdiğinde “Öf tamam anne ya!” diye geçiştirmeniz mümkün. Çünkü buradan kayda değer bir mesaj çıkacağına ilişkin umudunuz yoktur. Benzer bir durum olmadık yerde karşılaştığımız cümleler için de geçerli. “Neyse, geç” deyip atladığımız şeylerin oluşturduğu büyük yığının içinde yaşamaya mahkûmlar. Ama bazı cümleler var ki çok sevdiğimiz bir yazarın büyük bir heyecanla okuduğumuz kitabında karşımıza çıktığında onları hiç önemsemeden geçmek mümkün değil. Bu elbette çok ön yargılı bir yaklaşım ve bundan kaçınmaya çalışanlar olduğuna eminim. Ne yazık ki ben o insanlardan biri olamıyorum. Başka yerde görsem belki bayağı bulacağım veya ilgimi çekmeyecek şu satırlar en sevdiğim yazarlardan biri olan Murakami’nin onun başyapıtı sayılan romanını, Zemberekkuşu’nun Güncesi’ni okurken beni gerçekten etkisi altına aldı: “İnsan yükselen akıntıdaysa, en iyisi en yüksek kuleyi bulup tepesine tırmanmak ve aşağıya iniliyorken de en iyisi en derin kuyunun dibine inmektir. Eğer akıntı yoksa hiçbir şey yapmamak en iyisidir. Ama eğer akıntıya karşı gidilirse, her şey kurur ve bu dünya karanlıklara gömülür.” (64) Bu kadar etkilenmemin sebebi zaten bana göre bir dâhi olan Murakami’nin bir başka dehasıyla karşılaşıyor olmam değildi umarım. Çünkü bu satırlara yürekten hak verdiğimi sanıyorum. Bizim kontrolümüzün dışında bir akışı var hayatın. Bir de o akışın ne hızda olması gerektiğiyle ilgili isteklerimiz var. Bu ikisinin uyuşması çoğu zaman mümkün olmuyor. Yine de çoğu sağlıklı insan çeşitli savunma mekanizmalarıyla veya isteklerinden ödünlerle bir şekilde yolunu buluyor ve hayatının akışında belirgin bir yanlışlık veya tıkanıklık olmuyor. Peki ya bunu yapabilen insanlardan biri değilsek? Huzursuz hissettiğim anları aklıma getiriyorum. Hepsinde hayat benden daha hızlı veya daha yavaş akıyor. Hayatın ritmi ve benim ritmim arasında bir uyuşmazlık oluyor. Genelde canımızı sıkanın koşulların kendisi olduğu düşünülür. Bence asıl bizi huzursuz eden şey hayatla beraber akamamak. Hayatın hızına uyum sağlayabilsek edimlerimize bir kendiliğindenlik ve akışkanlık eşlik edecek. Aksi halde sürekli bir zorlanma ve tıkanmayla karşı karşıya kalacağız. Vakitsiz çiçek açan bir ağacın meyve verememesi, erken doğan bir bebeğin hayata tutunamaması gibi yenilmeye mahkûm olacağız. Yükselen akıntıda mı olduğumuzu, aşağı inmemiz mi gerektiğini yoksa eylemsiz kalmamız gereken bir denge halinde mi olduğumuzu nereden bileceğiz? Bunun basit bir cevabı olduğunu sanmıyorum. Koşullarımızın, dış etkenlerin, gerçekte ne istediğimizin, ne hissettiğimizin, ne yapabileceğimizin pek de farkında olmadan yaşıyoruz gibi geliyor bana. Sürekli hesaplar yapsak da bazı şeyler gözden kaçıyor. Çünkü yaptığımız hesaplar menfaatlerimizi korumak ve artırmak üzerine. Oysa hayat bizim küçük dünyamızın ötesinde bir denklem. Bu denkleme razı olmak gerekiyor. Yükseldiğimiz zamanlar da olacak alçaldığımız zamanlar da. Boşlukta salındığımız zamanlar da olacak kaçınılmaz olarak. Her şeyin bizim kontrolümüzde olduğu yanılgısından ne kadar çabuk kurtulursak yenilgi ve ziyanla dolu bir hayat yerine uyum ve huzurun hüküm sürdüğü bir hayatı yaşamaya o kadar vaktimiz olacak. Böyle bir hayat kulağa daha güzel gelmiyor mu? Öyleyse Murakami’nin bilge kahramanına kulak verin. Yok, öyle değilse de, unutun gitsin. Kaynakça Murakami, Haruki. Zemberekkuşu’nun Güncesi. Çev. Nihal Önol. İstanbul: Doğan Kitap, 2015. Mehmet Mert Şahin SADECE İKİ DAKİKA Evimde, sıcak yuvamda, yorganımı sonuna kadar başıma çekmiş; yatağıma rahatça yayılmış uyurken yatağımdan yaklaşık iki saatlik yol mesafesinde bulunan Çınar ilçesinde cehennemin provası yapılıyordu. Tamamen göçen binadan babası ve komşuları gibi küçük Mevlüde de sağ kurtulamamıştı. Bu olayların tarafı olamayacak kadar küçük, kimseyi incitemeyecek kadar masum bebeğin kanı vatan toprağını sulamıştı. Minicik nefesini taş betonların altında vermiş ve bu karanlık, hainlikle dolu dünyadan kurtulup ebediyete kavuşmuştu. Takvimler 15 Ocak 2016’yı gösteriyordu. Keşke o takvim yaprağı 14 Ocak’tan 15 Ocak’a geçiş yapmasaydı ve tüm ülkenin yüreğini dağlayan bu fotoğraf karesi ortaya çıkmasaydı. Ben ise bu kara günün sabahında, kahvaltımda çay mı yoksa kahve mi içsem ikilemi arasında karar vermeye çalışıyordum. Kahvaltıdan sonra arkadaşlarımla nerede oturacağımın, günümü nasıl boş uğraşlarla geçireceğimin planını yapıyordum. Dışarı çıkmadan önce biraz gülmek, eğlenmek için televizyonun düğmesine bastığımda Mevlüde’nin Türk bayrağına sarılmış tabutuyla karşılaştım. Her insan gibi içimi bir burukluk kapladı ve boğazım düğümlendi. Bu olayın faillerine yakışan küfürleri ve lanetleri havada uçuşturdum. Ancak, bu etki iki dakika sonra, yani sunucunun başka haberi anlatmaya geçmesiyle yavaş yavaş azalmaya başladı. Dışarı çıktığımda ise o etkiden eser yoktu artık. Şimdi ise, durup tekrar tekrar kendi nefsimize sormanın tam zamanı. Neden ölümler karşısında bu kadar duyarsızlaştık? Neden olaylara tepki verme yetimizi kaybettik? Bebeğini ve eşini kaybeden anne için bu acıyı unutmak ne kadar zor ise bizlerin birey olarak bu sorulara cevap vermemiz ve bu sorunlara çözüm sunmamız o kadar zor. Çünkü yaşananları kanıksamaya başladık. Bu tür yürek burkan olayları memleketimizin genel geçer hali gibi görüyoruz artık. Kıyılarımızda boğulan Aylan bebek gibi, yanı başımızda yaşanan zulümden kaçan onlarca bebeğin ölümüne şahit olmamıza rağmen bir iki dakikalık lanet merasiminden sonra her şeyi unutuveriyoruz. Metropollerde yok olmaya terk edilen, açlıkla ve susuzlukla mücadele eden yüzlerce çocuk da cabası. Asıl bizleri kahretmesi gereken taraf ise bu tür haberleri gördüğümüzde yüreğimiz parçalanmasına rağmen, hiçbir tepki ortaya koyamamak olmalıdır. Belki de bu duygu, göstermelik ve süslü olan hayatlarımızın bir parçası. Ateşin düştüğü yeri yaktığı gerçekten de su götürmez bir gerçek. Mesela, ben asla geri kalan hayata kızını toprağa veren annenin baktığı gibi bakamayacağım veya Aylan’ın suda boğulmasına şahit olan babası gibi yaşamın tüm renginin kayboluşuna tanık olamayacağım. Empati yapmanın öneminden defalarca bahsediliyoruz ancak ateş bizi yakmadığı sürece bu durumu anlayamayacağız. Bu yüzden Çınar’da yaşananlar ve Akdeniz’in serin sularının kaptığı tabutsuz bebekler, dünyanın daha huzurlu bir yer haline gelmesi için yetersiz kalıyor. Peki, tüm bu felaketlerin son bulması için insanoğlunun daha hangi olaylara şahit olması gerekiyor? Daha kaç bebek tabutunun toprağın altına girmesi lazım? Sevgi, aşk ve barışın hüküm sürdüğü bir coğrafyada yaşamak için bir mucizenin olması şart. Çünkü söylediklerimizin ve düşündüklerimizin yaşananlar karşısında esamesi okunmuyor. Bu minicik tabutlarla beraber hepimizin vicdanının bir parçası da kara toprağa gömülüyor. Tabutların üstüne attığımız her toprak ile insani duygularımızı karanlığın en dibine gönderiyoruz. Ama toprak bizim bu acizliğimizi, vurdumduymazlığımızı örtemeyecektir. Bana dokunmayan yılan bin yaşasın mantığıyla yaklaştığımız olayların altında kalacağız. Bitip tükenmek bilmeyen feryatlar, kapatmaya çalıştığımız kulaklarımızı sağır edecektir. Hesap günü geldiğinde üzerimizde Mevlüde’nin ölürken taşıdığı betonarmeden yüzlerce kat daha ağır bir yükü taşıyacağız. Böyle vurdumduymaz olmaya devam edersek de yük altında ezilmekten kendimizi alıkoyamayacağız. Mehmet Mert Şahin KAYNAKÇA Konuksever, Abdulkadir. “Şehit baba ve kızı uğurlandı.” AljazeeraTurk. Web. 15 Ocak 2016. Ezel Sürücü GÖRÜNMEYEN KELEPÇELERİMİZ “(…)Bütün bağımlılıklar aynıdır. Her zaman iyileşirsin” (Palahniuk 25). Bağımlılıklarınızı düşünün. Sizin bağımlı olduğunuz bir şey var mı? Sigara, kahve, bilgisayar, video oyunları hatta ve hatta bir insan… Bunların hepsine bağımlı olabilir bir insan. Fakat ben şimdi çağımızın vebası olarak da adlandırabileceğim ve büyük ihtimalle her insanın bağımlı olup, bağımlı olduğunu farkında olmadığı bir konudan bahsedeceğim. Konumuz: Sosyal medya. Günümüzde herkesin uzaktan veya yakından bir ilişkisi var sosyal medyayla. Instagram, Snapchat, Twitter, Facebook ve daha envayi çeşit sayamayacağım kadar uzayacak bir liste. Artık öyle hayatımızdalar, artık öyle onlarla birlikte yaşıyoruz ki farkında bile değiliz. Sürekli elimizde telefonlarımız var, tuvalete bile bizimle birlikte geliyorlar. Tehlikenin farkında mısınız? Sosyal medyanın tehlikeli olduğunu düşünüyorum çünkü artık öyle bir hal aldı ki bu bağımlılık hali, sabah ilk yaptığımız şey hesaplarımızı kontrol etmek. Kim kimi beğenmiş, kim kime ne yorum yazmış onu kontrol etmek. Tamamen bomboş bir iş, tamamiyle vakit kaybı. Artık birinin ismini duyduğumuzda aklımıza ilk sosyal medya profili ve orada yaptığı paylaşımlar geliyor. Artık kimsenin özel hayatı kalmadı. Herkes her şeyi biliyor. Herkes kendine yabancı ama herkes, herkesi tanıyor. Ben de aktif bir şekilde kullananlardandım sosyal medyayı. Ta ki bir arkadaşımın önerisiyle Black Mirror adlı diziyi izlemeye başlayıncaya kadar. Dizinin her bölümündeki distopyanın içine öyle girdim ki kendimi yavaş yavaş soyutlamaya başladım sosyal medyadan. Biraz dışından bakmaya başlayınca anladım bu olayın nasıl bir bağımlılık olduğunu ve insanlara zarardan, mutsuzluktan başka hiçbir şey getirmediğini. İşte benim bağımlılığımın iyileşme hikâyesi böyle başladı. Anlatıyorum, siz de bir gün iyileşebilin diye. Telefonumda olan ve en çok vakit geçirdiğim hesaplarımı silmekten başladım önce işe. Sildikten sonra elim ne zaman telefona gitse zaten sildiğimi hatırlayıp geri çektim elimi. Artık şarjım bir gün boyunca yetiyordu bana. Hesaplarımı sildikten biraz zaman geçtikten sonra kendimi daha özgür hissettiğimi anladım. Sanki birisi bileklerimdeki kelepçelerin anahtarını yıllar sonra bulmuştu ve onları bileklerimden çıkartmıştı. Artık umurumda değildi insanların ne yaptığı, nasıl resim koyduğu, kimleri beğendiği veya kimleri takip ettiği ve ben çok rahatlamış ve mutlu hissediyordum. Çok ilginç bir histi benim için çünkü bu olayların içindeyken hiç böyle düşünmemiştim. Hatta tam tersine, iyi ve yararlı bir şey olduğunu düşünüyordum sosyal medyanın, sonuçta herkes herkese ulaşabiliyordu. Oysaki ana noktayı kaçırmışım ve benim gibi kaçırmış çok insan var. Herkesten bize ne? Ayşe’nin, Ahmet’in, Pelinsu’nun hayatından, o gece hangi bara gittiği ve sözde çok eğlendiğinden bize ne? Bunu bilmek bana nasıl bir yarar sağlıyordu? Bir başkasının benim hakkımda bu kadar şey bilmesini istiyor muydum sahiden? İşte kendime bu soruları sorduğum an anladım aslında istemiyorduk, yalnızca bağımlıydık. Anları yaşamaktan çok o anları yaşadığımızı kanıtlamaya çalışıyorduk, sırf başkaları görsün, inansın diye. Sonuç olarak, bunların hiçbirine ihtiyacımız yok. Biz o anı hikâyemize koymasak dahi o an yaşanmış olacak, hem de çok daha kaliteli bir şekilde. Fark etmemiz gerek şey bu. Ben bu dizi sayesinde fark ettim. Umarım herhangi bir şey size de vesile olur ve siz de fark edersiniz. Vaktinizin ne kadar boşa akıp gittiğini ve bu hayatta en önemli şeyin vakit olduğunu fark etmenizi umuyorum. Bu bir zehir, kabul ediyorum fakat bu zehrin panzehiri sizsiniz, başka hiçbir şey ve kimse değil. KAYNAKÇA: Palahniuk, Chuck. Tıkanma. Çev., Funda Uncu. İstanbul: Ayrıntı Yayınları, 2003. Baskı. Lyn, Euros. Black Mirror. Charlie Brooker. Dizi. İLAHLARA İHTİYAÇ YOK Kahramanlar ve başarılı insanlar diğer insanlar tarafından hatalı değerlendiriliyorlar çoğu zaman. Buna ben de dâhildim. İlahlaştırma hatasını yaptığım için harika yetenekleri olan veya çok başarılı insanlarda hep bir bütünlük aradım, kusursuz bir bütünlük. Pink Floyd’un davulcusunun bir röportajında “Yarış pilotu olmayı müzisyen olmaya yeğlerdim,” demesi beni sarsmıştı örneğin. Bir anda adamdan soğumuştum. Çünkü Pink Floyd gibi bir grupta davulcu olan insandan beklentim farklıydı. Kendi aklımdaki kurguda, “Davul çalmak benim hayatım, üç yaşından beri davul çalıyorum, hep yapmak istediğim işi yapıyorum ve mutluyum.” gibi bir şey demesi gerekiyordu Nick Mason’ın. Beni her seferinde büyüleyen müziklere katkı sağlayan adam meğer iş olsun diye çalıyormuş davulu. Ne acı. Bir insanı ilahlaştırmak, ilahlaştıran için birçok etkiye sahip ama ona gelmeden önce ilahlaştırılan nasıl etkileniyor bu durumdan bir de ona bakalım. İlahlaştırılan kişinin ne tür bir trajedi yaşadığına dair en güzel örnek Bobby Fischer Against the World (2011) filmiydi benim için. Bobby Fischer bir satranç oyuncusu. Çok başarılı. Obsesif bir insan. Hayatında satrançtan başka bir şey yok. Dolayısıyla bu adam sadece satrancı biliyor. Ancak ilahlaştırıldığı için dünya ondan daha fazlasını beklemiş hep. Etkileyici sözler etmesini, doğru zamanda doğru yerde olmasını, özetle tam bir kahraman olmasını. Adam kaçak yaşıyor, başka ülkelere sığınmak zorunda kalıyor insanların beklentisini karşılayamadığı için. Oysa doğru olan, satranç ustasını oyunuyla ele almak, ona sadece o yüzden bir saygı göstermek ve adamı rahat bırakmaktı. Bir insanı ilahlaştırmak, ilahlaştıranı da fazlasıyla etkiliyor demiştim. Kendimden biliyorum bunu. Ne kadar çok ilah varsa hayatımda kendimi o kadar küçük ve etkisiz gördüğümü çok sonra anladım çünkü. Oysa bir davulcu sadece bir davulcudur. O davul çalma işinde çok iyidir. Örneğin aynı insan hiç de yardımsever birisi olmayabilir. Aynı insan matematik çözemeyebilir. İşte ilahlaştırma hatası yapan kişi bu perspektifleri es geçiyor. Kafasındaki ilah onun beklentilerini karşılamadığında adama düşman olması yetmiyormuş gibi kendini de olduğundan daha küçük görüyor. Bende bu durumun başka bir etkisi daha oldu. İlah gibi gördüğüm sanatçılardan, başarılı insanlardan birisi olmayı istedim. Dolayısıyla kendi kafamda onları nasıl kurguladıysam kendimi de aynı kurguya oturtmaya çalıştım. Her konuyu bilmek, çok iyi bir insan olmak, hep daha iyi işler yapmak, o yüzden sürekli kendimi geliştirmek, hem bir biyolog hem bir gitarist olmak gibi ütopyanın bile kabul etmeyeceği saçma hedefler bütünü çıktı ortaya. İlahlaştıran ve ilahlaştırdığı insanlardan birisi olmak isteyen kişi Tanrı’nın kendisi olmak istediğini anlamıyor ilk başta. Böyle bir şeyin olamayacağını kavrayamıyor. İşler zorlaştıkça küçülüyor, yetersiz hissediyor kendisini. Sorunu kendisinde arıyor, gücü başkalarında görüyor. Sonuç olarak, zihnimde yarattığım tüm Tanrıları öldürmek zorunda kaldım ve bu beni hafifletti. Kendime koyduğum hedefler daha ulaşılabilir gözükmeye başladı. Daha önce sadece tek bir şeyi çok iyi bilmeyi düşünmemiştim örneğin. Bu üniversiteye hazırlandığım yıllarımı anımsattı bana. Bir günde bin tane soru çözmeye çalışan hiçbir şey yapamıyordu. Yüz tane çözen kazanıyordu. Aynı şey. Hedefleri artırmak, odağımı, enerjimi, güçlü olduğum niteliklerimin hepsini dağıtmam demek. Paylaştırmam demek. Oysa tek bir şeyi çok iyi bilmek için tüm odağımı, enerjimi yine tek bir şeye aktarmam yeterli. Şöyle bir dünyaya baktığımda kimsenin Tanrı aramadığını, arıyorsa da ondan daha çok ihtiyaç duyduğu başka bir şey olduğunu görüyorum: Herhangi bir konuyu her detayıyla, bütünüyle iyi bilen insanlar. Ben de böyle birisi olmalıyım, daha çoğu değil. Kaynakça Edmons, David. Bobby Fischer Against the World. 2011. Liz Garbus. Film. ıAlg Yönetimi ve Markalaşma Örneği: LondraM. Ertunç TuncerMutlaka görülmesi gereken yerler sıralandığında aklınıza ilk gelen yerlerden biri Londra’ dır. Turizmle ilgili siteleri veya turizm rehberlerini incelerseniz şehirde yer alan parklar, saraylar ve müzeler gezilmesi gereken yerler arasında ilk sıralarda yer alır. Londra tüm bu başlıklarda çok fazla gezilecek alana sahip olduğu için, turistik listeleri inceleyerek şehri keşfetmeye başladık. Londra’ da kalma süremiz kısıtlı olduğundan müzeler arasında seçim yapmamız gerekti. İngiltere’ nin simgesi olan kraliçenin yaşadığı sarayı görmeden dönmek olmazdı. Uzun bir bilet kuyruğundan ve bekleyişten sonra içeri girmeyi başardığımızda Buckingham Sarayı’nın ziyarete açık kısmının aslında o kadar da ilginç olmadığını fark ettim. Saraya girişi beklerken bahçedeki nöbetçiler, dış yapısının yarattığı tüm heyecan her odada birer birer azaldı. Kraliçenin kıyafetleri ve şapkaları arasından geçerken bu seçimimi yeniden sorgulamaya başladım. Sarayı ziyaret etmeyi tercih etmemizin en iyi yanı görülmesi gereken parklar listesinde ilk sıralarda yer alan “Green Park” da bekleme şansımız olmasıydı. Böylelikle Londra’ nın en sıcak yaz aylarından biri olarak kabul edilen ağustos ayında yağmurlu bir akşam sonrası oturacak yer sayısının parmakla sayılacak kadar az olması nedeniyle çamurlu yemyeşil çimlerde üç saat oturma zevkini yaşadım. Bu gezim bana gezi öncelik sıralamalarımda değişiklik yapmam gerektiğini düşündürdü. Ama Green Park sonsuz yeşilliği ile adını hak ediyordu.Benzer bir durumu dünyanın en ünlü dönme dolaplarından biri olan “London Eye” da yaşadık. Uzun bir kuyruk sonrası yaklaşık 45 dakikanızı 20-25 kişi ile beraber bir kapsül içinde geçiriyorsunuz. Görmeyi başarabilirseniz Thames Nehri’ni, Big Ben ‘ i farklı açılardan görme şansınız olabilir. Gene de bu yapı kurulumundan sonra kısa sürede gelir elde etmeyi başaran yapılardan biri. Bu bilgiyi keşfettikten sonra bir yapının, bir tarihi eserin ya da bir ürünün asıl değerini belirleyen faktörlerin başında nasıl sunulduğunun geldiğini fark ettim. Bunun bir diğer örneğini de elimizdeki listede mutlaka görülmesi gereken yerlerin başında yer alan Big Ben’ de yaşadık. İki bin yıllık tarihi geçmişe sahip Londra’ nın en önemli ziyaretçi uğrak yerlerinden biri ve Londra’ nın simgesi haline gelmiş olan 1“Queen Elizabeth Tower” ya da daha yaygın bilinen ismiyle“ Big Ben” e baktığınızda yüzlerce yıllık görkemli bir yapıyı gördüğünüzü sanabilirsiniz. Oysa ki sarayın pek çok bölümü gibi 1834 de çıkan yangından sonra 30 yıllık bir proje ile Westminster Sarayı’ na 19. yüzyılda dahil edilmiş ve binanın tarihi bölümlerinden daha ünlü hale gelmiş. Sarayın önünde durduğumuzda dikkatimiz tarihi bölümlere değil de dünyanın ikinci büyük saatine yöneldi. Bence bu yapıt yakın tarihin doğru projelendirilerek turizmde nasıl ön plana çıkabileceğinin en iyi örneklerinden biri. Öyle ki yaklaşık 150 yıllık tarih, 1000 yıllığın önüne geçmiş. Tüm bunları değerlendirdiğimizde bireylerin satın alma tercihlerinin belirlenmesinde ürünlerin sunum şekli ve kişilerde yarattığı etkinin önemli olduğunu söyleyebiliriz. Satış sektörü insanlarda farklı algılar yaratarak ürünlerinin “değerlerini” ve “önemlerini” belirleyebilir. Turizm sektöründe bu konu etkin bir şekilde karşımıza çıkıyor. Buna en önemli örnek markalaşmanın önemini anlayan ülkelerden biri olan İngiltere. Her bir eser ayrı bir kişilik kazanmış ve kendi önemini insanlara hissettiriyor. Normalde her şehirde bulabileceğiniz telefon kulübeleri ve tek özelliği iki katlı olması olan otobüsler bile sevimli ve dikkat çekici simgeleşmiş görüntüleri ile markalaşmayı başarmış. Londra tarihi, kültürel yapısı, eğlence ve alışveriş mekanları ile dünyanın marka kentleri arasında adını ilk sıralara yazdırmış bir şehir. Belirli yerlerin beklentilerimizi karşılamamasına rağmen Londra ününü hak ediyor. Her şeye rağmen Londra; görkemli binaları, düzenli yapılanması, tarihi restoranları, turistik lüks mağazaları ile bizde iyi bir izlenim bıraktı. Diğer müzelerin Buckingham Sarayı’nın geziye açık alanları gibi olmadığını umarak mutlaka tekrar gitmeyi düşünüyorum. KAYNAKLAR:https://www.londoneye.com/https://www.royalcollection.org.uk/visit/the-state-rooms-buckingham-palacehttps://www.tripadvisor.com.tr/Attractions-g186338-Activities-London_England.html2http://wallpapersafari.com/black-and-white-london-wallpaper/https://tr.wikipedia.org/wiki/Big_Benhttps://tr.wikipedia.org/wiki/Londra-NANDAN, Shiva “An exploration of brand identity-brand image linkage: A communication perspective”,Brand Management, 2005 (12):4:264-278.3Muhammed Bahadır KÜÇÜK Göbekli Tepe Belki de insanlık tarihinin yeniden yazılmasına sebep olacak olan, Şanlıurfa’nın on altı kilometre doğusunda yer alan, yirmi üç yıldır kazı çalışmaları devam eden ve dünyanın ilk tapınağı olan Göbekli Tepe’nin önemi; yerleşik yaşama geçilme tarihi olarak bilinen tarihten yaklaşık iki bin yıl önce - yani MÖ 10.000 civarı - toplayıcılık ve avcılık yapan insanların daha yerleşik yaşama geçmeden tapınak inşa etmeleridir. Kendi çağına göre yapılması imkânsız olarak düşünülen ve akıllara hayret veren bu yapı, Mezopotamya’daki ilk şehirlerden beş bin, Mısır’daki piramitlerden de yedi bin beş yüz yıl daha eskidir. Bu bilgiler ışığında Göbekli Tepe’nin ortaya çıkışı, insanlık tarihinde bilmediğimiz daha nice gerçekler olduğunu ortaya koyuyor. İlk insanların ne gibi yapıları inşa edebilecekleri ve yaşam tarzları hakkında bilmediklerimiz ortaya çıktıkça, tarih kitaplarının ve öğretilerin nasıl değişebileceği gözler önüne seriliyor. Hayret vericidir ki o çağda neredeyse hiçbir alet yokken yedi metreye varan birkaç tonluk taşları neredeyse kusursuzca yontarak dik bir şekilde yere oturtacaksınız ve bu yapıyı inşa edeceksiniz. Sarp bir arazinin bulunduğu bölgede, insanların o kadar taşı nasıl taşıdıkları da ayrı bir merak konusu. Bu yapılar topluluğu insanların ara sıra gelip gittikleri, düzenli olarak yerleşmedikleri bir yer olarak tahmin ediliyor; çünkü yapılan kazılarda çanak çömlek tarzı hiçbir şeye rastlanılmıyor. Gerçekten çok ilginç! UNESCO tarafından dünya mirası listesine alındı burası; fakat insanların Göbekli Tepe’nin önemini anlaması için daha zaman geçmesi gerekiyor galiba. Çağına göre bu yapıların yapılması imkânsız ve düşündüğümüz zaman Mısır Piramitleri’nden çok daha önemli insanlık tarihi için. Göbekli Tepe’nin ortaya çıkışı Şanlıurfa ‘ya belki de GAP(Güneydoğu Anadolu Projesi)‘ın sağlayamadığı kalkınmayı sunacak. Havaalanlarına dünyanın dört bir yanından uçaklar inip kalkacak, çağına göre bu insanlık tarihinin en önemli yapısını görmek için. Sadece insanlık tarihi mi değişecek olan? Hayır, tabii ki de. Mimarlık tarihinden tutun rölyefe kadar hakkında bildiklerimize kadar her şey değişecek. Arkeolojinin önemi burada ortaya çıkıyor aslında. Nerdeyse bütün bilimler arkeologların çalışmalarına bağlı demekten kendimi alıkoyamıyorum. Ama en önemlisi: İnsanlığın nereden gelip nereye gittiğini araştıran, analiz eden uygarlık tarihindeki değişiklik. Uygarlık tarihini değiştirdi derken şundan bahsediyorum: İnsanlığın yerleşik yaşama geçişi tarıma geçişle başladığı düşünülüyordu; fakat ibadet için bir araya gelen insanların, ibadet alanına yakın olma arzusu ile yerleşik yaşama geçmiş olabileceği de ihtimaller arasında. Ama bakarsınız yeni kazılar ile daha farklı ihtimaller ile karşılaşabiliriz. Kim bilir, belki de Göbekli Tepe hakkında daha farklı bir gerçek bizleri bekliyor. Sonuçta insanoğlu bilgiyi üreten, ürettiği bilgiyi yayan ve düşünen, hayatını kolaylaştırmak için icatlar yapan, eleştiren, sorgulayan, araştıran, yeri geldiğinde çıkarları uğruna birbiriyle savaşan, yeri geldiğinde anne şefkatiyle hareket eden, kimi zaman aşık olan, dürtüleri, güdüleri, duyguları olan sosyal bir varlıktır. Var olduğundan beri böylesine gariplikleri bünyesinde barındıran insanoğlunun geleceği ne kadar bilinmez ve öngörülemez ise; tarih öncesi çağlarda da neyi nasıl düşündüğü ve neler yaptığı da aynı şekilde bilinmezlikler içermekte. Kısaca söylemek gerekirse: Gerçeklerin bir kısmı mutlaka eksik kalacak ve o eksik kısım bir yerlerde sessizce saklandığı yerde fark edilmeyi bekleyecek, tıpkı yeryüzüne insanlık için verilmiş değerli madenler gibi. O madenleri bulmak, işlemek ve değerlendirmek ise araştırma ruhuna sahip dinamik beyinlere düşmektedir. Daima gerçeğin peşinde koşturmak, eksik parçaları birleştirmek ve insanlığı insanlık için araştırmak ve geliştirmek ümidiyle… Kaynakça Collins, A. (2016). Göbekli Tepe-Tanrıların Doğuşu Çev:Leyla Tonguç Basmacı . İstanbul: Alfa Yayınları. Muhammed Bahadır KÜÇÜK Eray Karatoprak 21901773 Yolculuk Hazzı Küçüklüğümde oynadığım bir bilgisayar oyunu sayesinde ilgimi çeken İtalya’ya gitmek benim için oldukça heyecan vericiydi. Arabayla havalimanına giderken oyun parkına giden bir çocuğun neşesi vardı üzerimde çünkü yeni şeyler görmek, farklı duygular tatmak, yeni bir yeri tanımak benim için en büyük mutluluktur. Gezdiğim bir şehirde kendimi bulmayı ve o şehirde her bir saniyeyi sonuna kadar tüketmeyi isterim ancak bu şekilde o şehirle aramda bir bağ oluşur benim. Venedik de aramda büyük bir bağın olduğu en sevdiğim şehirlerden biridir. İtalya’ya giderken uçağın kemer ikazı sesiyle daldığım derin düşüncelerden, hayallerden uyandım ve gökyüzünden aşağıya baktığımda şehrin karmaşık ışıkları beni selamlıyordu. Ne zaman bir şehre uçaktan baksam o şehrin fatihi benmişim gibime gelir, tüm güç bendedir ve şehirden büyük olduğum tek an bu andır. Tüm şehre hakimimdir ve içimdeki sahip olma, büyüklük hissi en çok bu zamanlarda ortaya çıkar. Koca şehirleri, devasa binaları birer çakıl taşından bile küçük görünce kendimi tanrıyla kıyaslarım. Küçüklüğümde ise bu durum farklıydı bir şehre yukardan baktığım zaman gözlerimi bir mikroskop gibi kullanıp şehrin sokaklarına dalardım çünkü şehirlerin hiç bilinmeyen kuytu sokaklarını beni bambaşka diyarlara götüren birer labirentler olarak düşünürdüm ve hayal dünyamda bu uçsuz bucaksız labirentleri büyük, kalabalık meydanlara tercih ederdim. Haksız da sayılmazmışım zira bir şehrin nabzı bana göre her zaman o bilinmeyen ve ziyaret edilmeyen kuytu sokaklarda atar. Büyük sokaklar ve meydanlar ise daha çok birer vitrin gibidirler, şehrin pisliğini gizlemeye çalışan cam odalar… Yeni bir şehri gezmenin en özel yanı ise bana göre o şehre giden yoldur. Hiç bitmeyecekmiş gibi gelen ve bazen sıkıcı olan bu yolun en kötü yanı da bitmesidir aslında çünkü o yol ve geçen zaman gideceğin şehir hakkında hayallere dalman için son durağındır. Şehre adım atar atmaz içindeki çocuksu sevinç ve heyecan solar. Ben bu durumu çocukken oynadığım oyunlara benzetirim. Kumdan şatoları, evleri ve yolları yaparken içimde büyük bir heyecan olurdu ve büyük bir zevk alırdım ancak tüm kumdan şehri tamamladıktan sonra içimde hiçbir heves kalmazdı çünkü artık hayalini kurup eyleme geçebileceğim bir şey olmazdı elimde. Buna rağmen bir şehre ilk adımı atmanın verdiği hazzı ve doyumu hayatta çok az şeyin verdiğine inanırım. Özellikle de gece yolculukları sırasındaki uyuşukluk hissini hiçbir şeye değişmem. Dışarısı hâliyle soğuk olduğundan dolayı aracın içi mayıştırıcı bir sıcağa sahip olur ve içerinin ne kadar sıcak olduğunu dışarı çıktığında yüzüne çarpan titretici soğuktan anlarsın. Bu soğuk tokat bir nevi şehrin hoş geldin deyişidir bana göre. Bir şehri gezmenin birinci şartı ise o şehirde en az bir kez kaybolmaktır. Ben eğer bir şehri gezdiğim zaman kaybolmazsam o şehri gezmiş olarak saymam. Kaybolmalı insan şehrin karanlıklarında, gece yarısı da gece lambalarıyla baş başa kalmalı. Hiç bilmediği bir köşede aklına öptüğü kadınlar gelmeli. O tanıdık olmayan kaldırımlarda oturup düşünmeli, sorularına cevap bulmalı. Venedik denilince de aklıma kaybolduğum daracık sokaklarda kendimi, cevaplarımı bulmam gelir hep. Hele sokağın kenarından akan o dingin su insanı ne diyarlara götürür de fark etmezsin. Artık başını sokacak bir yer bulman gerekir, kaybolduğun yerde kalamazsın hiçbir zaman, işte o zaman da kaldığın oteli bulmanın telaşı başlar. Hem sokakta yalnız başına kalmanın verdiği korku hem de hızlı adımlarla yürümen sanki birisiyle boğuşmuşsun gibi kan ter içine bırakır seni. İnsan ancak bu şekilde karmaşık ve yoğun duygular yaşadığı zaman bir şehre anlam yükler ve o şehrin bir parçası olur. Venedik de yaşattığı bütün bu duygular ve hislerle uzun yıllar aklımdan silinmeyecek bir şehir oldu benim için. Kendi kadrajımdan bir Venedik akşamı YALNIZLIĞA MAHKÛM İNSANLAR Değişik ruhlara büründüm Anı Hırsızı kitabından sonra. Beş dakikalığına mülteci oldum, kendimden utandım ya da körü körüne bağlı olduğum bir inançtan dolayı beni dışlayan kişilerin arasına itildim, insanlığın en çirkin haline tanık oldum. Aşağılandım, hor görüldüm en kötüsü de değiştirilmeye çalışıldım ve sonuç olarak yalnız kaldım çünkü önümdeki seçenekler kısıtlıydı. Sahip olduğum olduğum için dışlandığım özelliklerim ya benim tercihim değildi ve elimden gelen bir şey yoktu ya da beni ben yapan değerlerdi, onlardan vazgeçmek demek kişiliğimden vazgeçmek demekti. Ne kadar komik şeyleri dert ediyorum dedim kendi kendime bu kitaptan sonra. Arkadaşımla tartışıyorum üzülüyorum. Sınav sonucu istediğim gibi gelmiyor üzülüyorum. Bu sorunlarla başa çıkamayan, sürekli şikâyet eden ben eğer bir evi geçindiren kişi olsaydı ve çocuklarının en küçük ihtiyaçlarına bile cevap veremeseydi ne yapardı acaba? Nasıl altından kalkardı bu yükün? Kendi ülkesindeki savaştan kaçmak zorunda olan ve yaşam mücadelesi veren insanlarla dolu etrafımız ve birçoğu ölümle burun buruna ama yaşadıkları bu zorluklardan çok aşağılanma duygusu dibe çekiyor onları. Böyle bir insanın yerinde olsaydım meselâ. Hergün güvensiz, aşağılayan bakışlara maruz kalsaydım, hırsız damgası vurulsaydı kişiliğime, çocuklarımın karnını doyuracak br ekmek parası çok görülseydi eğer ne olurdu? İçim daraldı bu karaktere bürününce. Boğuluyormuşum gibi hissettim. Gerçekler yüzüme bir bir çarptı. Çaresizlik duygusunu hiç yaşamayacak gibi günlük gülistanlık geçen günlerimden bir gün olur da vazgeçmek zorunda kalırsam yaşayacağım mutsuzluğu, hayal kırıklığını düşündüm. Hangimiz kendini garantiye almış durumda? Yarın başımıza geleceklerle ilgili bir fikrimiz yoksa nasıl böyle vurdumduymaz olabiliyoruz? Neden görmüyoruz bu insanları, neden anlamaya çalışmıyoruz? Hangisi bu hayatı yaşamak isterdi ki? Kıyaslandığında ölümün çok daha cazip olduğu hayatı kim seçmek isterdi? Hepimizin inandığı, doğru olduğunu düşündüğü ve hayatını bunlara bağlı olarak yönlendirdiği değerleri var. Sahip olduğum değerlerden dolayı dışlandığım, yanlış anlaşıldığım bir durumla karşılaşmadım henüz. Henüz diyorum çünkü bunları yaşayan insanların sayısı hiç de az değil ve sonları mültecilerle aynı: yalnızlık… Cemal karakterinde de görüldüğü gibi bu insanların kaderleri birbirine çok benzer. Önünde iki seçenek vardı Cemal’in. Ya değerlerinden vazgeçecekti ya da kendisinden asla ödün vermeyip inancına daha da sıkı sarılacaktı. Her ne kadar gelgitler yaşamış olsada onu yalnızlıkla tehdit eden insanlara rağmen değerlerinden vazgeçmedi Cemal. Bu adamın yerine geçecek olsam, ben de herşeye rağmen yalnızlığı seçerdim. Bunu demek hiç kolay değil ama beni ben olduğum için sevmeyen insanlarla yaşamak ve sahip olduklarımdan bir bir vazgeçmek yerine bu hayatta yalnız olmayı tercih ederdim. Mutlu olur muydum? Olmazdım tabii ki, yalnızlık kimi mutlu eder ki? Ama bana dayatılan bu seçenekler arasında değerlerim çok daha ağır basardı, Cemal’de de olduğu gibi. Kitaptaki öykülerden birinde karşımıza çıkan Bay A. neyse ki insanları dışlayan, ötekileştiren tarafta değil, bu olumsuzluklarla mücadele eden mülteci ve Cemal gibilerini yakından tanımaya, onları anlamaya ve bu insanların yaşadıklarını bir kitapla anlatmaya çalışan bir yazar. Aslında yapmamız gereken tek şey bu yazar gibi bütün ön yargılarımızdan ve egomuzdan kurtulup bu insanları anlamaya çalışmak, yani onları olduğu gibi kabul etmek. Mülteci, önyargılı olmayan bir işveren ile karşılaşsaydı ona sunulan bu ikinci hayatı güzelleştirmeye çalışıp çocuklarıyla birlikte mutlu, huzurlu bir başlangıç yapabilirdi belki. Cemal’in karşısına yaşam tarzına göre değil, kişiliğine göre insanları değerlendiren bir kız arkadaşı ve ailesi çıksaydı sevdiği ile beraber olduğu için etrafındaki diğer ayrımcı insanlarla mücadele etme gücünü kendinde daha fazla bulabilirdi. Görüldüğü gibi her şey kendimizi değiştirmekle başlıyor aslında. Yani dünyayı herkes için yaşanabilir kılmak bireysel olarak değiştirmemiz gereken tutumlardan ibaret. Belki o zaman yerde olan başımızı kaldırabilir, insanlara herşeye rağmen hayat güzel deme şansını verebiliriz. Gizem Şahin Kaynakça: Gülten, Baturalp İlkay. Anı Hırsızı. Ed. Özlem Hür. İstanbul: Parafiks Yayınevi, 2015. ESARETLE MÜCADELE Günlük hayatın koşuşturması içinde savrulurken çoğu zaman kendimiz dışındaki dünyayı, insanların yaşadığı trajedileri, geçmişin acılarını farketmiyoruz bile. Kendi hayatımızın küçük dertleri, büyük resmi göremememize neden oluyor. Küçük sorunlarımızı gözümüzde büyüttükçe büyütüyor, eline çöp parçası batan bir çocuk gibi mızmızlanıyoruz. Daha da önemlisi hedefimize giden yolda karşımıza çıkan ilk engel bizi hedefimizden alıkoyabiliyor. İşte tüm bu nedenlerden dolayı 12 Yıllık Esaret, bizlere başka hayatların dertlerini göstermesi, çabalamanın değerini gözler önüne sermesi açısından çok önemli bir ders niteliğinde. 12 Yıllık Esaret, Solomon Northup adındaki özgür bir siyahinin 1800’lü yılların Amerika’sında yaşadığı eyaletten başka bir eyalete kaçırılmasıyla başlayan ve on iki yıl boyunca süren kölelik hayatını yazıya döktüğü kitaptan uyarlanmış bir 2013 filmi. Bu film insanlığın ayaklar altında çiğnendiği bir dönemi, Amerika’da kölelik kurumun meşru görüldüğü zamanları konu ediniyor. Solomon Northup, özgür doğmuş ve büyümüş bir siyahi. Keman virtüözü olan Northup, ailesiyle birlikte New York’ta yaşarken iki beyaz tarafından ülkenin güneyine kaçırıldığı andan itibaren on iki yıllık kölelik hayatı başlıyor. Film boyunca Northup’un on iki yıl boyunca tanık olduğu dehşet ve yaşam mücadelesi gözler önüne seriliyor. Solomon Northup’un yaşam mücadelesi verdiği süre boyunca tek bir amacı var: hayatta kalabilmek ve özgürlüğünü kanıtlamak. Filmi etkileyici kılan özellik ise Northup’un maruz kaldığı eziyetler ve zorluklardan ziyade, amacına ulaşabilmek için nasıl bunlara katlandığı. Film boyunca sayısız sözlü, fiziksel eziyete katlanması sahnelense de beni en çok etkileyeni bir beyaza karşı saygısızlık yaptığı gerekçesi ile boğazından iple ağaca asılı şekilde ayağının altındaki bataklıkla saatlerce süren mücadelesinin gösterildiği sahne oldu. Söz konusu sahne, film içerisinde üç dakikalık bir süre alsa da sahnenin akışı bizlere Northup’un mücadelesinin saatlerce sürdüğü izlenimini vermeyi başarıyor. Bu sahnenin benim açımdan en tüyler ürpertici tarafı ise saatler boyunca diğer siyahi kölelerin sahiplerine karşı besledikleri korkuları veya bu tür durumlara tanık olmaya alışmaları sebebiyle hayatlarını olağan akışı içerisinde devam ettirmeleri oldu. Solomon, hayatı için mücadele verirken, onunla yemeklerini, odalarını paylaşan arkadaşları ona yardım etmek adına hiçbir şey yapamıyorlar. Ayrıca bu sahneyi etkileyici kılan diğer bir özellik ise, söz konusu sahnenin film boyunca seyircilere yansıtılmaya çalışılan, Northup’un yaşam mücadelesinin somut bir kanıtı oluşu. Solomon Northup, özgür yaşadığı onca yıldan sonra kendini içinde bulduğu köle olarak yaşama zorunluluğundan kendini kurtarmak için bir köle, tutsak konumuna düştüğünü farkettiği an ölümü kendine bir çıkış yolu olarak görebilirdi. Ancak Northup ölüme terkedildiği zaman bile asla pes etmiyor. Bu kararlılığı, bir amaç için çabalamanın ne olduğunu, nasıl çabalanması gerektiğini bizlere öğretiyor bir bakıma. Çok geç olarak nitelendirilebilecek bir süre sonra, birçok güçlüğün ardından amacına da ulaşıyor. Bazı engeller sonucunda amacına giden yoldan dönen herkes için örnek alınması gereken bir mücadele Northup’unki. Solomon Northup hakkındaki etkileyici gerçeklerden bir diğeri ise on iki yıl boyunca kendi yaşamı ve özgürlüğü için verdiği mücadeleyi, özgürlüğüne kavuştuktan sonra diğer siyahilerin hakları için de vermiş olması. 12 Yıllık Esaret, birçok filme nazaran oldukça durağan. Ancak hemen hemen tüm sahnelerinde çıkarılacak bir ders saklı. Adından da anlaşılacağı üzere esaretin filmi. Fakat anlattığı tek şey esaret ve kölelik değil. Filmde sahnelenen zorlu mücadele bizlere kararlı bir şekilde çabalamanın değerini; insanların önyargılarını, bağnazlıklarını, hırslarını, sapkınlıklarını da gösteriyor ve sanki kulaklarımıza fısıldıyor: “Şartlar ne kadar zor olursa olsun; amacından,yolundan asla dönme. Ne pahasına olursa olsun mücadele et!” 21400957 – Esra TUTULMAZ TURK101-053 Deniz Gürata – 21302199 TURK101-40 04-10-2014 BOŞLUK VE TOZ Bazen kaçmak isteriz. Elimizdeki her şey bizi boğduğunda, bir amaca ihtiyaç duyup hedeflerimizin bir sonucu olmadığı hissine kapıldığımızda, koşmak istediğimizde… temiz bir sayfa ararız kendimize. Satırları ve kelimeleri atlayıp, paragraflardan düşerek o beyaz sayfaya atmaya çalışırız kendimizi. Öyle bir dürtüdür ki bu her şeyi ve herkesi geride bırakmaya itebilir bizi, sırf, kendimizi bulabilmeyi umduğumuz o anlarda. Murathan Mungan’ın ‘Çador’ adlı kitabı, yitip gitmenin hikâyesidir. Akhbar’ın açtığı temiz sayfanın sonuna vardığında çıktığı arayışı anlatır. Onun yok oluşunun, kadınların ruhlarını unutmasının, ve aile acısının baş döndürücü çöl sıcağının altında cümlelere dökülmesidir. Durup kitabı anımsamaya çalıştığımda rüzgârda uçuşan çöl kumları arasında umutsuz bir sürükleniş canlanıyor zihnimde. Bir aileye, sığınacak bir kucağa ihtiyaç duyarak, Akhbar’la beraber çıkılan bir arayış. Her bir sayfada buruk bir umut duyuyor okuyucu, sonunun nereye varacağını bilse de evini savaş zamanı terk edip, yıllar sonra geride bıraktıklarını aramak için dönen Akhbar’la beraber düşlemekten alıkoyamıyor kendini ve günler geçtikçe onunla beraber yalnızlığa boğuluyor. Çador, edebi olarak besliyor insanı. Betimlemeleri ve yol boyu tanışılan insanların nasihatleriyle. Aklımda yer eden iki sahnesi var kitabın. Bunlardan birincisi Akhbar’ın aktara gittiği, o an, o dükkânda bulunup her baharatı koklayabildiğimiz bölüm. Yazar dükkânda bulunan malzeme ve eşyaları saydıkça, zihindeki görüntünün parçaları bir bir, üstlerine ışık tutulmuşçasına, belirerek gerçek hayatta bulabildiğimiz o masalsı bahar diyarını gösteriyor bize. Her bir kokuyu alıyoruz ancak hiçbirini tanımlamıyor. Kitap öylesine betimlemelerle gelmiş ki o sayfaya, o an zaten oradasın ve kokluyorsun. Kelimelerin gücünü orada hissediyor işte insan; çünkü beş duyunun zihnin derinlerinde bir yerde birbirine girdiği, kişinin artık farkı ayırt edemeyip her şeyi sadece benliğiyle hissederek yitebildiği noktaya dokunuyor kelimeler ve baharatların kokusu böylece sayfalara karışıyor. Diğer sahneyse kitabın en sonunda yer alıyor; Akhbar’ın hepten kendini kaybetmesinden hemen önce. Zihninde bebeklikten geriye, doğmaya ve öncesine sürükleniyor. Kundağını ve annesinin dokunuşunu anımsarken okuyucu da kelimelerle sarmalanıp, kucaklanıyor. Kitap boyu süregelen ağırlık tamamen çullanıyor içine, bir daha o bebek olup dünyayı o şekilde keşfedemeyecek olmanın bilinci ve yalnızlığın ağırlığı bu. 1 Deniz Gürata – 21302199 TURK101-40 04-10-2014 Kitap sadece bir sürüklenişten ibaret değil elbet. Gözlemlerle dolu; sosyal hayatta kadının konumuna, savaşın bıraktıklarına ve geride kalamayanlara dair. Kadınların kapanıp, o kumaşların altında sonsuza dek yok olmalarını anlatıyor ve muhtemelen bu kitabı okuyacak pek çok kadının içinde yer eden sosyal bir yaraya değinirken, bir yandan da erkeklerin aslında dengeli bir topluma muhtaç kaldıklarını vurguluyor. Savaş sonrası gerilimi ve mutsuzluğu görebiliyoruz her sayfada. Suskun insanları ve anlatmadıklarını okuyoruz. Sahip olduğu herkesi kaybettiği sırada Akhbar’layız; neden gittiğini biliyor, onu kınamıyoruz ve tıpkı onun gibi sadece pişman olup üzülebiliyoruz. O kaçmış ancak ait olamamış, ait olduğu yer ise döndüğünde onu terk etmiş. Çador sonsuzluğa açılan bir sonun başlangıcı kadınlar için; burkalarının ardına gizlenmelerinden önceki adım. Dünyadan gizlendikçe yok olup, yokluklarını göstermek için burkalarına girdiler. Hepsi birer siluet oldu zamanla, tüketilmiş ve bastırılmış… Acıları, özlemleri, ve sözleriyle bir kumaş kafeste yaşar oldular. Akhbar içinse bu yok oluş biçimi, hiçliğe ve insanların umursamazlığına gömülebilmek bir kaçış oldu. Mezarlarda dolaştıkça ölülerin sesi, yaşamayı unutan dünyanınkinden daha melodik gelmeye başladı. Kitap işte bunu anlatıyor, bu düşüncelerle sarmalıyor okuyucuyu. Bazen kaçmak isteriz. Temiz bir sayfa açıp her şeye baştan başlamayı.